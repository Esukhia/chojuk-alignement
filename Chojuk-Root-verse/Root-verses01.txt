1	\mt1 བྱང་ཆུབ་སེམས་དཔའི་སྤྱོད་པ་ལ་འཇུག་པ།𓃒\q𓃒\b
2	𓀀རྒྱ་གར་སྐད་དུ། བོ་དྷི་སཏྭ་ཙརྱ་ཨ་བ་ཏཱ་ར། 𓃒\q𓃒\b
3	𓀀བོད་སྐད་དུ། བྱང་ཆུབ་སེམས་དཔའི་སྤྱོད་པ་ལ་འཇུག་པ། 𓃒\q𓃒\b
4	𓀀སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །𓃒\q𓃒\b
1	𓀀བདེ་གཤེགས་ཆོས་ཀྱི་སྐུ་མངའ་སྲས་བཅས་དང་། །𓃒𓀀ཕྱག་འོས་ཀུན་ལའང་གུས་པར་ཕྱག་འཚལ་ཏེ། །𓃒𓀀བདེ་གཤེགས་སྲས་ཀྱི་སྡོམ་ལ་འཇུག་པ་ནི། །𓃒𓀀ལུང་བཞིན་མདོར་བསྡུས་ནས་ནི་བརྗོད་པར་བྱ། །𓃒\q𓃒\b
2	𓀀སྔོན་ཆད་མ་བྱུང་བ་ཡང་འདིར་བརྗོད་མེད། །𓃒𓀀སྡེབ་སྦྱོར་མཁས་པའང་བདག་ལ་ཡོད་མིན་ཏེ། །𓃒𓀀དེ་ཕྱིར་གཞན་དོན་བསམ་པ་བདག་ལ་མེད། །𓃒𓀀རང་གི་ཡིད་ལ་བསྒོམ་ཕྱིར་ངས་འདི་བརྩམས། །𓃒\q𓃒\b
3	𓀀དགེ་བ་བསྒོམ་ཕྱིར་བདག་གི་དད་པའི་ཤུགས། །𓃒𓀀འདི་དག་གིས་ཀྱང་རེ་ཞིག་འཕེལ་འགྱུར་ལ། །𓃒𓀀བདག་དང་སྐལ་བ་མཉམ་པ་གཞན་གྱིས་ཀྱང་། །𓃒𓀀ཅི་སྟེ་འདི་དག་མཐོང་ན་དོན་ཡོད་འགྱུར། །𓃒\q𓃒\b
4	𓀀དལ་འབྱོར་འདི་ནི་རྙེད་པར་ཤིན་ཏུ་དཀའ། །𓃒𓀀སྐྱེས་བུའི་དོན་སྒྲུབ་ཐོབ་པར་གྱུར་པ་ལ། །𓃒𓀀གལ་ཏེ་འདི་ལ་ཕན་པ་མ་བསྒྲུབས་ན། །𓃒𓀀ཕྱིས་འདི་ཡང་དག་འབྱོར་པར་ག་ལ་འགྱུར། །𓃒\q𓃒\b
5	𓀀ཇི་ལྟར་མཚན་མོ་མུན་ནག་སྤྲིན་རུམ་ན། །𓃒𓀀གློག་འགྱུ་སྐད་ཅིག་བར་སྣང་སྟོན་པ་ལྟར། །𓃒𓀀དེ་བཞིན་སངས་རྒྱས་མཐུ་ཡིས་བརྒྱ་ལམ་ན། །𓃒𓀀འཇིག་རྟེན་བསོད་ནམས་བློ་གྲོས་ཐང་འགའ་འབྱུང་། །𓃒\q𓃒\b
6	𓀀དེ་ལྟས་དགེ་བ་ཉམ་ཆུང་ཉིད་ལ་རྟག། །𓃒𓀀སྡིག་པ་སྟོབས་ཆེན་ཤིན་ཏུ་མི་བཟད་པ། །𓃒𓀀དེ་ནི་རྫོགས་པའི་བྱང་ཆུབ་སེམས་མིན་པ། །𓃒𓀀དགེ་གཞན་གང་གིས་ཟིལ་གྱིས་གནོན་པར་འགྱུར། །𓃒\q𓃒\b
7	𓀀བསྐལ་པ་དུ་མར་རབ་དགོངས་མཛད་པ་ཡི། །𓃒𓀀ཐུབ་དབང་རྣམས་ཀྱིས་འདི་ཉིད་ཕན་པར་གཟིགས། །𓃒𓀀འདིས་ནི་ཚད་མེད་སྐྱེ་བོའི་ཚོགས་རྣམས་ཀྱིས། །𓃒𓀀བདེ་མཆོག་བདེ་བླག་ཉིད་དུ་ཐོབ་པར་བྱེད། །𓃒\q𓃒\b
8	𓀀སྲིད་པའི་སྡུག་བསྔལ་བརྒྱ་ཕྲག་གཞོམ་འདོད་ཅིང་། །𓃒𓀀སེམས་ཅན་མི་བདེ་བསལ་བར་འདོད་པ་དང་། །𓃒𓀀བདེ་མང་བརྒྱ་ཕྲག་སྤྱོད་པར་འདོད་པས་ཀྱང་། །𓃒𓀀བྱང་ཆུབ་སེམས་ཉིད་རྟག་ཏུ་གཏང་མི་བྱ། །𓃒\q𓃒\b
9	𓀀བྱང་ཆུབ་སེམས་སྐྱེས་གྱུར་ན་སྐད་ཅིག་གིས། །𓃒𓀀འཁོར་བའི་བཙོན་རར་བསྡམས་པའི་ཉམ་ཐག་རྣམས། །𓃒𓀀བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང་། །𓃒𓀀འཇིག་རྟེན་ལྷ་མིར་བཅས་པས་ཕྱག་བྱར་འགྱུར། །𓃒\q𓃒\b
10	𓀀གསེར་འགྱུར་རྩི་ཡི་རྣམ་པ་མཆོག་ལྟ་བུ། །𓃒𓀀མི་གཙང་ལུས་འདི་བླངས་ནས་རྒྱལ་བའི་སྐུ། །𓃒𓀀རིན་ཆེན་རིང་ཐང་མེད་པར་བསྒྱུར་བས་ན། །𓃒𓀀བྱང་ཆུབ་སེམས་ཞེས་བྱ་བ་རབ་བརྟན་ཟུང་། །𓃒\q𓃒\b
11	𓀀འགྲོ་བའི་དེད་དཔོན་གཅིག་པུ་ཚད་མེད་བློས། །𓃒𓀀ལེགས་པར་ཡོངས་སུ་བརྟགས་ན་རིན་ཆེ་བས། །𓃒𓀀འགྲོ་བའི་གནས་དང་བྲལ་བར་འདོད་པ་རྣམས། །𓃒𓀀རིན་ཆེན་བྱང་ཆུབ་སེམས་ལེགས་བརྟན་པར་ཟུང་། །𓃒\q𓃒\b
12	𓀀དགེ་བ་གཞན་ཀུན་ཆུ་ཤིང་བཞིན་དུ་ནི། །𓃒𓀀འབྲས་བུ་བསྐྱེད་ནས་ཟད་པར་འགྱུར་བ་ཉིད། །𓃒𓀀བྱང་ཆུབ་སེམས་ཀྱི་ལྗོན་ཤིང་རྟག་པར་ཡང་། །𓃒𓀀འབྲས་བུ་འབྱིན་པས་མི་ཟད་འཕེལ་བར་འགྱུར། །𓃒\q𓃒\b
13	𓀀སྡིག་པ་ཤིན་ཏུ་མི་བཟད་བྱས་ན་ཡང་། །𓃒𓀀དཔའ་ལ་བརྟེན་ནས་འཇིགས་པ་ཆེན་པོ་ལྟར། །𓃒𓀀གང་ལ་བརྟེན་ནས་ཡུད་ཀྱིས་སྒྲོལ་འགྱུར་བ། །𓃒𓀀དེ་ལ་བག་ཅན་རྣམས་ཀྱིས་ཅིས་མི་བརྟེན། །𓃒\q𓃒\b
14	𓀀དེས་ནི་དུས་མཐའི་མེ་བཞིན་སྡིག་ཆེན་རྣམས། །𓃒𓀀སྐད་ཅིག་གཅིག་གིས་ངེས་པར་སྲེག་པར་བྱེད། །𓃒𓀀དེ་ཡི་ཕན་ཡོན་དཔག་ཏུ་མེད་པ་དག །𓃒𓀀བྱམས་མགོན་བློ་དང་ལྡན་པས་ནོར་བཟངས་བཤད། །𓃒\q𓃒\b
15	𓀀བྱང་ཆུབ་སེམས་དེ་མདོར་བསྡུས་ན། །𓃒𓀀རྣམ་པ་གཉིས་སུ་ཤེས་བྱ་སྟེ། །𓃒𓀀བྱང་ཆུབ་སྨོན་པའི་སེམས་དང་ནི། །𓃒𓀀བྱང་ཆུབ་འཇུག་པ་ཉིད་ཡིན་ནོ། །𓃒\q𓃒\b
16	𓀀འགྲོ་བར་འདོད་དང་འགྲོ་བ་ཡི། །𓃒𓀀བྱེ་བྲག་ཇི་ལྟར་ཤེས་པ་ལྟར། །𓃒𓀀དེ་བཞིན་མཁས་པས་འདི་གཉིས་ཀྱི། །𓃒𓀀བྱེ་བྲག་རིམ་བཞིན་ཤེས་པར་བྱ། །𓃒\q𓃒\b
17	𓀀བྱང་ཆུབ་སྨོན་པའི་སེམས་ལས་ནི། །𓃒𓀀འཁོར་ཚེ་འབྲས་བུ་ཆེ་འབྱུང་ཡང་། །𓃒𓀀ཇི་ལྟར་འཇུག་པའི་སེམས་བཞིན་དུ། །𓃒𓀀བསོད་ནམས་རྒྱུན་ཆགས་འབྱུང་བ་མིན། །𓃒\q𓃒\b
18	𓀀གང་ནས་བཟུང་སྟེ་སེམས་ཅན་ཁམས། །𓃒𓀀མཐའ་ཡས་རབ་ཏུ་དགྲོལ་བའི་ཕྱིར། །𓃒𓀀མི་ལྡོག་པ་ཡི་སེམས་ཀྱིས་སུ། །𓃒𓀀སེམས་དེ་ཡང་དག་བླངས་གྱུར་པ། །𓃒\q𓃒\b
19	𓀀དེང་ནས་བཟུང་སྟེ་གཉིད་ལོག་གམ། །𓃒𓀀བག་མེད་གྱུར་ཀྱང་བསོད་ནམས་ཤུགས། །𓃒𓀀རྒྱུན་མི་འཆད་པར་དུ་མ་ཞིག །𓃒𓀀ནམ་མཁའ་མཉམ་པར་རབ་ཏུ་འབྱུང་། །𓃒\q𓃒\b
20	𓀀འདི་ནི་འཐད་པ་དང་བཅས་པར། །𓃒𓀀ལག་བཟང་གིས་ནི་ཞུས་པ་ལས། །𓃒𓀀དམན་མོས་སེམས་ཅན་དོན་གྱི་ཕྱིར། །𓃒𓀀དེ་བཞིན་གཤེགས་པ་ཉིད་ཀྱིས་གསུངས། །𓃒\q𓃒\b
21	𓀀སེམས་ཅན་རྣམས་ཀྱི་ཀླད་ནད་ཙམ། །𓃒𓀀བསལ་ལོ་སྙམ་དུ་བསམས་ན་ཡང་། །𓃒𓀀ཕན་འདོགས་བསམ་པ་དང་ལྡན་དེ། །𓃒𓀀བསོད་ནམས་དཔག་མེད་ལྡན་གྱུར་ན། །𓃒\q𓃒\b
22	𓀀སེམས་ཅན་རེ་རེའི་མི་བདེ་བ། །𓃒𓀀དཔག་ཏུ་མེད་པ་བསལ་འདོད་ཅིང་། །𓃒𓀀རེ་རེའང་ཡོན་ཏན་དཔག་མེད་དུ། །𓃒𓀀བསྒྲུབ་པར་འདོད་པ་སྨོས་ཅི་དགོས། །𓃒\q𓃒\b
23	𓀀ཕའམ་ཡང་ན་མ་ཡང་རུང་། །𓃒𓀀སུ་ལ་འདི་འདྲའི་ཕན་སེམས་ཡོད། །𓃒𓀀ལྷ་དང་དྲང་སྲོང་རྣམས་ཀྱང་རུང་། །𓃒𓀀ཚངས་པ་ལ་ཡང་འདི་ཡོད་དམ། །𓃒\q𓃒\b
24	𓀀སེམས་ཅན་དེ་དག་ཉིད་ལ་སྔོན། །𓃒𓀀རང་གི་དོན་དུ་འདི་འདྲའི་སེམས། །𓃒𓀀རྨི་ལམ་དུ་ཡང་མ་རྨིས་ན། །𓃒𓀀གཞན་གྱི་དོན་དུ་ག་ལ་སྐྱེ། །𓃒\q𓃒\b
25	𓀀གཞན་དག་རང་གི་དོན་དུ་ཡང་། །𓃒𓀀མི་འབྱུང་སེམས་ཅན་དོན་སེམས་གང་། །𓃒𓀀སེམས་ཀྱི་རིན་ཆེན་ཁྱད་པར་འདི། །𓃒𓀀སྔ་ན་མེད་པའི་རྨད་ཅིག་འཁྲུངས། །𓃒\q𓃒\b
26	𓀀འགྲོ་བ་ཀུན་གྱི་དགའ་བའི་རྒྱུ། །𓃒𓀀སེམས་ཅན་སྡུག་བསྔལ་རྩིར་གྱུར་པ། །𓃒𓀀རིན་ཆེན་སེམས་ཀྱི་བསོད་ནམས་གང་། །𓃒𓀀དེ་ལ་ཇི་ལྟར་གཞལ་གྱིས་ལང་། །𓃒\q𓃒\b
27	𓀀ཕན་པར་བསམས་པ་ཙམ་གྱིས་ཀྱང་། །𓃒𓀀སངས་རྒྱས་མཆོད་ལས་ཁྱད་འཕགས་ན། །𓃒𓀀སེམས་ཅན་མ་ལུས་ཐམས་ཅད་ཀྱི། །𓃒𓀀བདེ་དོན་བརྩོན་པ་སྨོས་ཅི་དགོས། །𓃒\q𓃒\b
28	𓀀སྡུག་བསྔལ་འདོར་འདོད་སེམས་ཡོད་ཀྱང་། །𓃒𓀀སྡུག་བསྔལ་ཉིད་ལ་མངོན་པར་རྒྱུག །𓃒𓀀བདེ་བ་འདོད་ཀྱང་གཏི་མུག་པས། །𓃒𓀀རང་གི་བདེ་བ་དགྲ་ལྟར་འཇོམས། །𓃒\q𓃒\b
29	𓀀གང་ཞིག་བདེ་བས་ཕོངས་པ་དང་། །𓃒𓀀སྡུག་བསྔལ་མང་ལྡན་དེ་དག་ལ། །𓃒𓀀བདེ་བ་ཀུན་གྱིས་ཚིམ་པ་དང་། །𓃒𓀀སྡུག་བསྔལ་ཐམས་ཅད་གཅོད་བྱེད་ཅིང་། །𓃒\q𓃒\b
30	𓀀གཏི་མུག་ཀྱང་ནི་སེལ་བྱེད་པ། །𓃒𓀀དེ་དང་དགེ་མཚུངས་ག་ལ་ཡོད། །𓃒𓀀དེ་འདྲའི་བཤེས་ཀྱང་ག་ལ་ཡོད། །𓃒𓀀བསོད་ནམས་དེ་འདྲའང་ག་ལ་ཡོད། །𓃒\q𓃒\b
31	𓀀ཕན་བཏགས་ལན་ལོན་གང་ཡིན་པ། །𓃒𓀀དེ་ཡང་རེ་ཞིག་བསྔགས་འོས་ན། །𓃒𓀀མ་བཅོལ་ལེགས་པར་བྱེད་པ་ཡི། །𓃒𓀀བྱང་ཆུབ་སེམས་དཔའ་སྨོས་ཅི་དགོས། །𓃒\q𓃒\b
32	𓀀འགྲོ་བ་ཉུང་ཟད་ནར་མའི་ཟས་སྦྱོར་བ། །𓃒𓀀སྐད་ཅིག་ཟས་ཙམ་སྦྱིན་པར་བྱེད་པ་དང་། །𓃒𓀀བརྙས་བཅས་ཉིན་ཕྱེད་འདྲངས་པར་བྱེད་པ་ཡང་། །𓃒𓀀དགེ་བ་བྱེད་པ་ཡིན་ཞེས་སྐྱེ་བོས་བཀུར། །𓃒\q𓃒\b
33	𓀀སེམས་ཅན་གྲངས་མཐའ་ཡས་ལ་དུས་རིང་དུ། །𓃒𓀀བདེ་བར་གཤེགས་ཀྱི་བདེ་བ་བླ་ན་མེད། །𓃒𓀀ཡིད་ལ་བསམ་པ་མཐའ་དག་རྫོགས་བྱེད་པ། །𓃒𓀀རྟག་ཏུ་སྦྱིན་པ་ལྟ་ཞིག་སྨོས་ཅི་དགོས། །𓃒\q𓃒\b
34	𓀀གང་ཞིག་དེ་འདྲའི་རྒྱལ་སྲས་སྦྱིན་བདག་ལ། །𓃒𓀀གལ་ཏེ་ངན་སེམས་སྐྱེད་པར་བྱེད་ན་དེ། །𓃒𓀀ངན་སེམས་བསྐྱེད་པའི་གྲངས་བཞིན་བསྐལ་པར་ནི། །𓃒𓀀དམྱལ་བར་གནས་པར་འགྱུར་ཞེས་ཐུབ་པས་གསུངས། །𓃒\q𓃒\b
35	𓀀འོན་ཏེ་གང་ཞིག་ཡིད་རབ་དང་བྱེད་ན། །𓃒𓀀དེ་ཡི་འབྲས་བུ་དེ་བས་ལྷག་པར་འཕེལ། །𓃒𓀀རྒྱལ་སྲས་རྣམས་ལ་དོ་གལ་ཆེན་པོས་ཀྱང་། །𓃒𓀀སྡིག་པ་མི་འབྱུང་དགེ་བ་ངང་གིས་འཕེལ། །𓃒\q𓃒\b
36	𓀀གང་ལ་སེམས་ཀྱི་དམ་པ་རིན་ཆེན་དེ། །𓃒𓀀སྐྱེས་པ་དེ་ཡི་སྐུ་ལ་ཕྱག་འཚལ་ཞིང་། །𓃒𓀀གང་ལ་གནོད་པ་བྱས་ཀྱང་བདེ་འབྲེལ་བ། །𓃒𓀀བདེ་བའི་འབྱུང་གནས་དེ་ལ་སྐྱབས་སུ་མཆི། །𓃒\q𓃒\b
37	𓀀བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས་བྱང་ཆུབ་སེམས་ཀྱི་ཕན་ཡོན་བཤད་པ་ཞེས་བྱ་བ་སྟེ་ལེའུ་དང་པོའོ།། །།𓃒\q𓃒\b
1	𓀀རིན་ཆེན་སེམས་དེ་གཟུང་བར་བྱ་བའི་ཕྱིར། །𓃒𓀀དེ་བཞིན་གཤེགས་པ་རྣམས་དང་དམ་པའི་ཆོས། །𓃒𓀀དཀོན་མཆོག་དྲི་མ་མེད་དང་སངས་རྒྱས་སྲས། །𓃒𓀀ཡོན་ཏན་རྒྱ་མཚོ་རྣམས་ལ་ལེགས་པར་མཆོད།།𓃒\q𓃒\b
2	𓀀མེ་ཏོག་འབྲས་བུ་ཇི་སྙེད་ཡོད་པ་དང་། །𓃒𓀀སྨན་གྱི་རྣམ་པ་གང་ཞིག་ཡོད་པ་དང་། །𓃒𓀀འཇིག་རྟེན་རིན་ཆེན་ཇི་སྙེད་ཡོད་པ་དང་། །𓃒𓀀ཆུ་གཙང་ཡིད་དུ་འོང་བ་ཅི་ཡོད་དང་། །𓃒\q𓃒\b
3	𓀀རིན་ཆེན་རི་བོ་དང་ནི་དེ་བཞིན་དུ། །𓃒𓀀ནགས་ཚལ་ས་ཕྱོགས་དབེན་ཞིང་ཉམས་དགའ་དང་། །𓃒𓀀ལྗོན་ཤིང་མེ་ཏོག་རྒྱན་སྤྲས་སྤུད་པ་དང་། །𓃒𓀀ཤིང་གང་འབྲས་བཟང་ཡལ་ག་དུད་པ་དང་། །𓃒\q𓃒\b
4	𓀀ལྷ་སོགས་འཇིག་རྟེན་ན་ཡང་དྲི་དང་ནི། །𓃒𓀀སྤོས་དང་དཔག་བསམ་ཤིང་དང་རིན་ཆེན་ཤིང་། །𓃒𓀀མ་རྨོས་འཁྲུངས་པའི་ལོ་ཏོག་རྣམ་པ་དང་། །𓃒𓀀གཞན་ཡང་མཆོད་པར་འོས་པའི་རྒྱན་རྣམས་ནི། །𓃒\q𓃒\b
5	𓀀མཚོ་དང་རྫིང་བུ་པདྨས་བརྒྱན་པ་དག །𓃒𓀀ངང་པ་ཤིན་ཏུ་སྐད་སྙན་ཡིད་འོང་ལྡན། །𓃒𓀀ནམ་མཁའ་རབ་འབྱམས་ཁམས་ཀྱི་མཐས་གཏུགས་ན། །𓃒𓀀ཡོངས་སུ་གཟུང་བ་མེད་པ་དེ་དག་ཀུན། །𓃒\q𓃒\b
6	𓀀བློ་ཡིས་བླངས་ནས་ཐུབ་པ་སྐྱེས་ཀྱི་མཆོག །𓃒𓀀སྲས་དང་བཅས་པ་རྣམས་ལ་ལེགས་འབུལ་ན། །𓃒𓀀ཡོན་གནས་དམ་པ་ཐུགས་རྗེ་ཆེ་རྣམས་ཀྱིས། །𓃒𓀀བདག་ལ་བརྩེར་དགོངས་བདག་གི་འདི་དག་བཞེས། །𓃒\q𓃒\b
7	𓀀བདག་ནི་བསོད་ནམས་མི་ལྡན་བཀྲེན་ཆེན་ཏེ། །𓃒𓀀མཆོད་པའི་ནོར་གཞན་བདག་ལ་ཅང་མ་མཆིས། །𓃒𓀀དེས་ན་གཞན་དོན་དགོངས་པའི་མགོན་གྱིས་འདི། །𓃒𓀀བདག་གི་དོན་སླད་ཉིད་ཀྱི་མཐུས་བཞེས་ཤིག །𓃒\q𓃒\b
8	𓀀རྒྱལ་དང་ད་སྲས་རྣམས་ལ་བདག་གིས་ནི། །𓃒𓀀བདག་གི་ལུས་ཀུན་གཏན་དུ་དབུལ་བར་བགྱི། །𓃒𓀀སེམས་དཔའ་མཆོག་རྣམས་བདག་ནི་ཡོངས་བཞེས་ཤིག །𓃒𓀀གུས་པས་ཁྱེད་ཀྱི་འབངས་སུ་མཆི་བར་བགྱི། །𓃒\q𓃒\b
9	𓀀བདག་ནི་ཁྱེད་ཀྱིས་ཡོངས་སུ་བཟུང་བས་ན། །𓃒𓀀སྲིད་ན་མི་འཇིགས་སེམས་ཅན་ཕན་པ་བགྱིད། །𓃒𓀀སྔོན་གྱི་སྡིག་ལས་ཡང་དག་འདའ་བགྱིད་ཅིང་། །𓃒𓀀སྡིག་པ་གཞན་ཡང་སླན་ཆད་མི་བགྱིད་དོ། །𓃒\q𓃒\b
10	𓀀ཁྲུས་ཀྱི་ཁང་པ་ཤིན་ཏུ་དྲི་ཞིམ་པ། །𓃒𓀀ཤེལ་གྱི་ས་གཞི་གསལ་ཞིང་འཚེར་བ་ལྟར། །𓃒𓀀རིན་ཆེན་འབར་བའི་ཀ་བ་ཡིད་འོང་ལྡན། །𓃒𓀀མུ་ཏིག་འོད་ཆགས་བླ་རེ་བྲེས་པ་དེར། །𓃒\q𓃒\b
11	𓀀དེ་བཞིན་གཤེགས་དང་དེ་ཡི་སྲས་རྣམས་ལ། །𓃒𓀀རིན་ཆེན་བུམ་པ་མང་པོ་སྤོས་ཀྱི་ཆུ། །𓃒𓀀ཡིད་འོང་ལེགས་པར་བཀང་བ་གླུ་དང་ནི། །𓃒𓀀རོལ་མོར་བཅས་པ་དུ་མས་སྐུ་ཁྲུས་གསོལ། །𓃒\q𓃒\b
12	𓀀དེ་དག་སྐུ་ལ་མཚུངས་པ་མེད་པའི་གོས། །𓃒𓀀གཙང་ལ་དྲི་རབ་བསྒོས་པས་སྐུ་ཕྱིའོ། །𓃒𓀀དེ་ནས་དེ་ལ་ཁ་དོག་ལེགས་བསྒྱུར་བའི། །𓃒𓀀ན་བཟའ་ཤིན་ཏུ་དྲི་ཞིམ་དམ་པ་འབུལ། །𓃒\q𓃒\b
13	𓀀གོས་བཟང་སྲབ་ལ་འཇམ་པ་སྣ་ཚོགས་དང་། །𓃒𓀀རྒྱན་མཆོག་བརྒྱ་ཕྲག་དེ་དང་དེ་དག་གིས། །𓃒𓀀འཕགས་པ་ཀུན་དུ་བཟང་དང་འཇམ་དབྱངས་དང་། །𓃒𓀀འཇིག་རྟེན་དབང་ཕྱུག་སོགས་ལའང་བརྒྱན་པར་བགྱི། །𓃒\q𓃒\b
14	𓀀སྟོང་གསུམ་ཀུན་དུ་དྲི་ངད་ལྡང་བ་ཡི། །𓃒𓀀དྲི་མཆོག་རྣམས་ཀྱིས་ཐུབ་དབང་ཀུན་གྱི་སྐུ། །𓃒𓀀གསེར་སྦྱངས་བཙོ་མ་བྱི་དོར་བྱས་པ་ལྟར། །𓃒𓀀འོད་ཆགས་འབར་བ་དེ་དག་བྱུག་པར་བགྱི། །𓃒\q𓃒\b
15	𓀀ཐུབ་དབང་མཆོད་གནས་མཆོག་ལ་ཡིད་འོང་བའི། །𓃒𓀀མེ་ཏོག་མནྡ་ར་དང་པདྨ་དང་། །𓃒𓀀ཨུཏྤལ་ལ་སོགས་དྲི་ཞིམ་ཐམས་ཅད་དང་། །𓃒𓀀ཕྲེང་བ་སྤེལ་ལེགས་ཡིད་འོང་རྣམས་ཀྱིས་མཆོད། །𓃒\q𓃒\b
16	𓀀སྤོས་མཆོག་ཡིད་འཕྲོག་དྲི་ངད་ཁྱབ་པ་ཡི། །𓃒𓀀བདུག་པའི་སྤྲིན་ཚོགས་རྣམས་ཀྱང་དེ་ལ་དབུལ། །𓃒𓀀ཞལ་ཟས་བཟའ་བཏུང་སྣ་ཚོགས་བཅས་པ་ཡི། །𓃒𓀀ལྷ་བཤོས་རྣམས་ཀྱང་དེ་ལ་དབུལ་བར་བགྱི། །𓃒\q𓃒\b
17	𓀀གསེར་གྱི་པདྨ་ཚར་དུ་དངར་བ་ཡི། །𓃒𓀀རིན་ཆེན་སྒྲོན་མ་རྣམས་ཀྱང་དབུལ་བར་བགྱི། །𓃒𓀀ས་གཞི་བསྟར་བ་སྤོས་ཀྱིས་བྱུགས་པ་དེར། །𓃒𓀀མེ་ཏོག་ཡིད་འོང་སིལ་མ་དགྲམ་པར་བྱ། །𓃒\q𓃒\b
18	𓀀གཞལ་མེད་ཕོ་བྲང་བསྟོད་དབྱངས་ཡིད་འོང་ལྡན། །𓃒𓀀མུ་ཏིག་རིན་ཆེན་རྒྱན་འཕྱང་མཛེས་འབར་བ། །𓃒𓀀དཔག་ཡས་ནམ་མཁའི་རྒྱན་གྱུར་དེ་དག་ཀྱང་། །𓃒𓀀ཐུགས་རྗེའི་རང་བཞིན་ཅན་ལ་དབུལ་བར་བགྱི། །𓃒\q𓃒\b
19	𓀀རིན་ཆེན་གདུགས་མཛེས་གསེར་གྱི་ཡུ་བ་ཅན། །𓃒𓀀ཁོར་ཡུག་རྒྱན་གྱི་རྣམ་པ་ཡིད་འོང་ལྡན། །𓃒𓀀དབྱིབས་ལེགས་བལྟ་ན་སྡུག་པ་བསྒྲེང་བ་ཡང་། །𓃒𓀀རྟག་ཏུ་ཐུབ་དབང་རྣམས་ལ་དབུལ་བར་བགྱི། །𓃒\q𓃒\b
20	𓀀དེ་ལས་གཞན་ཡང་མཆོད་པའི་ཚོགས། །𓃒𓀀རོལ་མོ་དབྱངས་སྙན་ཡིད་འོང་ལྡན། །𓃒𓀀སེམས་ཅན་སྔག་བསྔལ་ཚིམ་བྱེད་པའི། །𓃒𓀀སྤྲིན་རྣམས་སོ་སོར་གནས་གྱུར་ཅིག །𓃒\q𓃒\b
21	𓀀དམ་ཆོས་དཀོན་མཆོག་ཐམས་ཅད་དང་། །𓃒𓀀མཆོད་རྟེན་རྣམས་དང་སྐུ་གཟུགས་ལ། །𓃒𓀀རིན་ཆེན་མེ་ཏོག་ལ་སོགས་ཆར། །𓃒𓀀རྒྱུན་མི་འཆད་པར་འབབ་པར་ཤོག། །𓃒\q𓃒\b
22	𓀀ཇི་ལྟར་འཇམ་དབྱངས་ལ་སོགས་པས། །𓃒𓀀རྒྱལ་བ་རྣམས་ལ་མཆོད་མཛད་པ། །𓃒𓀀དེ་བཞིན་བདག་གིས་དེ་བཞིན་གཤེགས། །𓃒𓀀མགོན་པོ་སྲས་དང་བཅས་རྣམས་མཆོད། །𓃒\q𓃒\b
23	𓀀ཡོན་ཏན་རྒྱ་མཚོ་རྣམས་ལ་བདག །𓃒𓀀བསྟོད་དབྱངས་ཡན་ལག་རྒྱ་མཚོས་བསྟོད། །𓃒𓀀བསྟོད་དབྱངས་སྙན་སྤྲིན་དེ་དག་ལ། །𓃒𓀀ངེས་པར་ཀུན་དུ་འབྱུང་གྱུར་ཅིག །𓃒\q𓃒\b
24	𓀀དུས་གསུམ་གཤེགས་པའི་སངས་རྒྱས་ཀུན། །𓃒𓀀ཆོས་དང་ཚོགས་ཀྱི་མཆོག་བཅས་ལ། །𓃒𓀀ཞིང་རྡུལ་ཀུན་གྱི་གྲངས་སྙེད་ཀྱི། །𓃒𓀀ལུས་བཏུད་པ་ཡིས་བདག་ཕྱག་འཚལ། །𓃒\q𓃒\b
25	𓀀བྱང་ཆུབ་སེམས་ཀྱི་གཞི་རྣམས་དང་། །𓃒𓀀མཆོད་རྟེན་རྣམས་ལ་བདག་ཕྱག་འཚལ། །𓃒𓀀མཁན་པོ་དེ་བཞིན་སློབ་དཔོན་དང་། །𓃒𓀀བརྟུལ་ཞུགས་མཆོག་ལ་ཕྱག་འཚལ་ལོ། །𓃒\q𓃒\b
26	𓀀བྱང་ཆུབ་སྙིང་པོར་མཆིས་ཀྱི་བར། །𓃒𓀀སངས་རྒྱས་རྣམས་ལ་སྐྱབས་སུ་མཆི། །𓃒𓀀ཆོས་དང་བྱང་ཆུབ་སེམས་དཔའ་ཡི། །𓃒𓀀ཚོགས་ལའང་དེ་བཞིན་སྐྱབས་སུ་མཆི། །𓃒\q𓃒\b
27	𓀀ཕྱོགས་རྣམས་ཀུན་ན་བཞུགས་པ་ཡི། །𓃒𓀀རྫོགས་སངས་རྒྱས་དང་བྱང་ཆུབ་སེམས། །𓃒𓀀ཐུགས་རྗེ་ཆེན་པོ་མངའ་རྣམས་ལ། །𓃒𓀀ཐལ་མོ་སྦྱར་ཏེ་གསོལ་བ་ནི། །𓃒\q𓃒\b
28	𓀀ཐོག་མ་མེད་ལྡན་འཁོར་བ་ནས། །𓃒𓀀ཚེ་རབས་འདི་འམ་གཞན་དག་ཏུ། །𓃒𓀀བདག་གིས་མ་འཚལ་སྡིག་བགྱིས་པའམ། །𓃒𓀀བགྱིད་དུ་སྩལ་བ་ཉིད་དང་ནི། །𓃒\q𓃒\b
29	𓀀གཏི་མུག་འཁྲུལ་པས་བདག་ནོན་ཏེ། །𓃒𓀀རྗེས་སུ་ཡིད་རངས་གང་བགྱིས་པ། །𓃒𓀀ནོངས་པ་དེ་ནི་མཐོང་བགྱིས་ནས། །𓃒𓀀བསམ་པ་ཐག་པས་མགོན་ལ་བཤགས། །𓃒\q𓃒\b
30	𓀀བདག་གིས་དཀོན་མཆོག་གསུམ་དང་ནི། །𓃒𓀀ཕ་མའམ་བླ་མ་གཞན་དག་ལ། །𓃒𓀀ཉོན་མོངས་སྒོ་ནས་ལུས་ངག་དང་། །𓃒𓀀ཡིད་ཀྱིས་གནོད་བགྱིས་གང་ལགས་དང་། །𓃒\q𓃒\b
31	𓀀ཉེས་པ་དུ་མས་སྐྱོན་ཆགས་པའི། །𓃒𓀀སྡིག་ཅན་བདག་གིས་སྡིག་པ་གང་། །𓃒𓀀ཤིན་ཏུ་མི་བཟད་བགྱིས་པ་དེ། །𓃒𓀀ཐམས་ཅད་འདྲེན་པ་རྣམས་ལ་བཤགས། །𓃒\q𓃒\b
32	𓀀བདག་ནི་སྡིག་པ་མ་བྱང་བར། །𓃒𓀀སྔོན་དུ་འགུམ་པར་འགྱུར་དུ་མཆི། །𓃒𓀀ཇི་ལྟར་འདི་ལས་ངེས་ཐར་བར། །𓃒𓀀མྱུར་བའི་ཚུལ་གྱིས་བསྐྱབ་ཏུ་གསོལ། །𓃒\q𓃒\b
33	𓀀ཡིད་བརྟན་མི་རུང་འཆི་བདག་འདི། །𓃒𓀀བྱས་དང་མ་བྱས་མི་སྡོད་པས། །𓃒𓀀ན་དང་མི་ན་ཀུན་གྱིས་ཀྱང་། །𓃒𓀀གློ་བུར་ཚེ་ལ་ཡིད་མི་བརྟན། །𓃒\q𓃒\b
34	𓀀ཐམས་ཅད་བོར་ཏེ་ཆས་དགོས་པར། །𓃒𓀀བདག་གིས་དེ་ལྟར་མ་ཤེས་ནས། །𓃒𓀀མཛའ་དང་མི་མཛའི་དོན་གྱི་ཕྱིར། །𓃒𓀀སྡིག་པ་རྣམ་པ་སྣ་ཚོགས་བྱས། །𓃒\q𓃒\b
35	𓀀མི་མཛའ་རྣམས་ཀྱང་མེད་འགྱུར་ཞིང་། །𓃒𓀀མཛའ་བ་རྣམས་ཀྱང་མེད་པར་འགྱུར། །𓃒𓀀བདག་ཀྱང་མེད་པར་འགྱུར་བ་སྟེ། །𓃒𓀀དེ་བཞིན་ཐམས་ཅད་མེད་པར་འགྱུར། །𓃒\q𓃒\b
36	𓀀རྨི་ལམ་ཉམས་སུ་མྱོང་བ་བཞིན། །𓃒𓀀དངོས་པོ་གང་དང་གང་སྤྱད་པ། །𓃒𓀀དེ་དེ་དྲན་པའི་ཡུལ་དུ་འགྱུར། །𓃒𓀀འདས་པ་ཐམས་ཅད་མཐོང་མི་འགྱུར། །𓃒\q𓃒\b
37	𓀀རེ་ཞིག་གསོན་ཚེ་འདི་ཉིད་ལ། །𓃒𓀀མཛའ་དང་མི་མཛའ་དུ་མ་འདས། །𓃒𓀀དེ་དག་དོན་དུ་བྱས་པའི་སྡིག །𓃒𓀀མི་བཟད་གང་ཡིན་མདུན་ན་གནས། །𓃒\q𓃒\b
38	𓀀དེ་ལྟར་བདག་ནི་གློ་བུར་ཞེས། །𓃒𓀀བདག་གིས་རྟོགས་པར་མ་གྱུར་པས། །𓃒𓀀གཏི་མུག་ཆགས་དང་ཞེ་སྡང་གིས། །𓃒𓀀སྡིག་པ་རྣམ་པ་དུ་མ་བྱས། །𓃒\q𓃒\b
39	𓀀ཉིན་མཚན་སྡོད་པ་ཡོད་མེད་པར། །𓃒𓀀ཚེ་འདི་རྟག་ཏུ་གོད་འགྱུར་ཞིང་། །𓃒𓀀སྣོན་པ་གུད་ནས་འོང་མེད་ན། །𓃒𓀀བདག་ལྟ་འཆི་བར་ཅིས་མི་འགྱུར། །𓃒\q𓃒\b
40	𓀀བདག་ནི་མལ་ན་འདུག་བཞིན་དུ། །𓃒𓀀གཉེན་བཤེས་ཀུན་གྱིས་མཐའ་བསྐོར་ཀྱང་། །𓃒𓀀སྲོག་འཆད་པ་ཡི་ཚོར་བ་དག །𓃒𓀀བདག་ཉིད་གཅིག་པུས་མྱོང་བར་འགྱུར། །𓃒\q𓃒\b
41	𓀀གཤིན་རྗེའི་ཕོ་ཉས་ཟིན་པ་ལ། །𓃒𓀀གཉེན་གྱིས་ཅི་ཕན་བཤེས་ཅི་ཕན། །𓃒𓀀དེ་ཚེ་བསོད་ནམས་གཅིག་བསྐྱབས་ན། །𓃒𓀀དེ་ཡང་བདག་གིས་མ་བསྟེན་ཏོ། །𓃒\q𓃒\b
42	𓀀མགོན་པོ་བག་མེད་བདག་གིས་ནི། །𓃒𓀀འཇིགས་པ་འདི་འདྲ་མ་འཚལ་ནས། །𓃒𓀀མི་རྟག་ཚེ་འདིའི་ཆེད་དག་ཏུ། །𓃒𓀀སྡིག་པ་མང་པོ་ཉེ་བར་བསྒྲུབས། །𓃒\q𓃒\b
43	𓀀སྐྱེ་བོ་ཡན་ལག་བཅད་པའི་སར། །𓃒𓀀དི་རིང་ཁྲིད་པའང་བྲེད་འགྱུར་ཏེ། །𓃒𓀀ཁ་སྐམས་མིག་རྩ་ངན་ལ་སོགས། །𓃒𓀀སྔ་ལས་གཞན་དུ་འགྱུར་སྣང་ན། །𓃒\q𓃒\b
44	𓀀གཤིན་རྗེའི་ཕོ་ཉ་འཇིགས་འཇིགས་ལྟའི། །𓃒𓀀ཤ་ཚུགས་ཅན་གྱིས་བཟུང་གྱུར་ཅིང་། །𓃒𓀀འཇིགས་ཆེན་ནད་ཀྱིས་ཐེབས་གྱུར་པ། །𓃒𓀀རབ་ཏུ་ཉམ་ཐག་སྨོས་ཅི་དགོས། །𓃒\q𓃒\b
45	𓀀སུ་ཞིག་འཇིགས་ཆེན་འདི་ལས་བདག །𓃒𓀀ལེགས་པར་སྐྱོབ་པར་བྱེད་འགྱུར་ཞེས། །𓃒𓀀བྲེད་ཤ་ཐོན་པའི་མིག་བགྲད་ནས། །𓃒𓀀ཕྱོགས་བཞིར་སྐྱབས་དག་ཚོལ་བར་བྱེད། །𓃒\q𓃒\b
46	𓀀ཕྱོགས་བཞིར་སྐྱབས་མེད་མཐོང་ནས་ནི། །𓃒𓀀དེ་ནས་ཀུན་དུ་ཡི་མུག་འགྱུར། །𓃒𓀀གནས་དེར་སྐྱབས་ཡོད་མ་ཡིན་ན། །𓃒𓀀དེ་ཚེ་བདག་གིས་ཇི་ལྟར་བྱ། །𓃒\q𓃒\b
47	𓀀དེ་བས་རྒྱལ་བ་འགྲོ་བའི་མགོན། །𓃒𓀀འགྲོ་བ་སྐྱོབ་པའི་དོན་བརྩོན་པ། །𓃒𓀀སྟོབས་ཆེན་འཇིགས་པ་ཀུན་སེལ་ལ། །𓃒𓀀དི་རིང་ཉིད་ནས་སྐྱབས་སུ་མཆི། །𓃒\q𓃒\b
48	𓀀དེ་ཡི་ཐུགས་སུ་ཆུད་པའི་ཆོས། །𓃒𓀀འཁོར་བའི་འཇིགས་པ་སེལ་བ་དང་། །𓃒𓀀བྱང་ཆུབ་སེམས་དཔའི་ཚོགས་ལ་ཡང་། །𓃒𓀀དེ་བཞིན་ཡང་དག་སྐྱབས་སུ་མཆི། །𓃒\q𓃒\b
49	𓀀བདག་ནི་འཇིགས་པས་རྣམ་སྐྲག་པས། །𓃒𓀀ཀུན་དུ་བཟང་ལ་བདག་ཉིད་འབུལ། །𓃒𓀀འཇམ་པའི་དབྱངས་ལ་བདག་ཉིད་ཀྱིས། །𓃒𓀀བདག་གི་ལུས་ནི་དབུལ་བར་བགྱི། །𓃒\q𓃒\b
50	𓀀ཐུགས་རྗེས་སྤྱོད་པ་མ་འཁྲུལ་བ། །𓃒𓀀སྤྱན་རས་གཟིགས་མགོན་དེ་ལ་ཡང་། །𓃒𓀀ཉམ་ཐག་ང་རོས་འོ་དོད་འབོད། །𓃒𓀀སྡིག་ལྡན་བདག་ལ་བསྐྱབ་ཏུ་གསོལ། །𓃒\q𓃒\b
51	𓀀འཕགས་པ་ནམ་མཁའི་སྙིང་པོ་དང་། །𓃒𓀀ས་ཡི་སྙིང་པོ་དག་དང་ནི། །𓃒𓀀ཐུགས་རྗེ་ཆེ་མགོན་ཐམས་ཅད་ལ། །𓃒𓀀སྐྱབས་ཚོལ་སྙིང་ནས་འོ་དོད་འབོད། །𓃒\q𓃒\b
52	𓀀གང་ཞིག་མཐོང་ནས་གཤིན་རྗེ་ཡི། །𓃒𓀀ཕོ་ཉ་ལ་སོགས་སྡང་བ་རྣམས། །𓃒𓀀སྐྲག་ནས་ཕྱོགས་བཞིར་འབྱེར་བྱེད་པ། །𓃒𓀀རྡོ་རྗེ་ཅན་ལ་སྐྱབས་སུ་མཆི། །𓃒\q𓃒\b
53	𓀀སྔོན་ཆད་ཁྱེད་ཀྱི་བཀའ་ལས་འདས། །𓃒𓀀ད་ནི་འཇིགས་པ་ཆེ་མཐོང་ནས། །𓃒𓀀ཁྱེད་ལ་སྐྱབས་སུ་མཆི་ལགས་ཀྱིས། །𓃒𓀀འཇིགས་པ་མྱུར་དུ་བསལ་དུ་གསོལ། །𓃒\q𓃒\b
54	𓀀ཐ་མལ་ནད་ཀྱིས་འཇིགས་ན་ཡང་། །𓃒𓀀སྨན་པའི་ངག་བཞིན་བྱ་དགོས་ན། །𓃒𓀀འདོད་ཆགས་ལ་སོགས་ཉེས་པ་བརྒྱའི། །𓃒𓀀ནད་ཀྱིས་རྟག་བཏབ་སྨོས་ཅི་དགོས། །𓃒\q𓃒\b
55	𓀀དེ་གཅིག་གིས་ཀྱང་འཛམ་གླིང་ན། །𓃒𓀀གནས་པའི་མི་ཀུན་བརླག་བྱེད་ལ། །𓃒𓀀དེ་དག་གསོ་བའི་སྨན་གཞན་ནི། །𓃒𓀀ཕྱོགས་རྣམས་ཀུན་ནས་མི་རྙེད་ན། །𓃒\q𓃒\b
56	𓀀དེ་ལ་སྨན་པ་ཐམས་ཅད་མཁྱེན། །𓃒𓀀ཟུག་རྔུ་ཐམས་ཅད་འབྱིན་པ་ཡི། །𓃒𓀀བཀའ་ལྟར་མི་བྱེད་སེམས་པ་ནི། །𓃒𓀀ཤིན་ཏུ་གཏི་མུག་སྨད་པའི་གནས། །𓃒\q𓃒\b
57	𓀀གཡང་ས་ཐ་མལ་ཆུང་ངུ་ལའང་། །𓃒𓀀བག་ཡོད་གནས་པར་བྱ་དགོས་ན། །𓃒𓀀དཔག་ཚད་སྟོང་དུ་ལྷུང་བ་ཡི། །𓃒𓀀ཡུན་རིང་གཡང་སར་སྨོས་ཅི་དགོས། །𓃒\q𓃒\b
58	𓀀དི་རིང་ཁོ་ན་མི་འཆི་ཞེས། །𓃒𓀀བདེ་བར་འདུག་པ་རིགས་མ་ཡིན། །𓃒𓀀བདག་ནི་མེད་པར་འགྱུར་བའི་དུས། །𓃒𓀀དེ་ནི་གདོན་མི་ཟ་བར་འབྱུང་། །𓃒\q𓃒\b
59	𓀀བདག་ལ་མི་འཇིགས་སུ་ཡིས་བྱིན། །𓃒𓀀འདི་ལས་ཇི་ལྟར་ངེས་ཐར་ཞེས། །𓃒𓀀གདོན་མི་ཟ་བར་མེད་འགྱུར་ན། །𓃒𓀀ཇི་ལྟར་བདག་ཡིད་བདེ་བར་འདུག །𓃒\q𓃒\b
60	𓀀སྔོན་ཆད་མྱོང་སྟེ་ཞིག་པ་ལས། །𓃒𓀀བདག་ལ་ལྷག་པ་ཅི་ཡོད་ན། །𓃒𓀀བདག་ནི་དེ་ལ་མངོན་ཞེན་ནས། །𓃒𓀀བླ་མའི་བཀའ་དང་འགལ་བར་བྱས། །𓃒\q𓃒\b
61	𓀀གསོན་ཚེ་འདི་དང་དེ་བཞིན་དུ། །𓃒𓀀གཉེན་དང་བཤེས་པ་རྣམ་སྤངས་ནས། །𓃒𓀀གཅིག་པུ་ག་ཤེད་འགྲོ་དགོས་ན། །𓃒𓀀མཛའ་དང་མི་མཛའ་ཀུན་ཅི་རུང་། །𓃒\q𓃒\b
62	𓀀མི་དགེ་བ་ལས་སྡུག་བསྔལ་འབྱུང་། །𓃒𓀀དེ་ལས་ཇི་ལྟར་ངེས་ཐར་ཞེས། །𓃒𓀀ཉིན་མཚན་རྟག་ཏུ་བདག་གིས་ནི། །𓃒𓀀འདི་ཉིད་འབའ་ཞིག་བསམ་པའི་རིགས། །𓃒\q𓃒\b
63	𓀀བདག་ནི་མི་ཤེས་གཏི་མུག་པས། །𓃒𓀀རང་བཞིན་ཁ་ན་མ་ཐོའམ། །𓃒𓀀བཅས་པའི་སྡིག་པ་གང་ཡིན་ལས། །𓃒𓀀གང་ཡང་རུང་བ་བགྱིས་པ་རྣམས། །𓃒\q𓃒\b
64	𓀀མགོན་པོའི་སྤྱན་སྔར་མངོན་སུམ་དུ། །𓃒𓀀ཐལ་སྦྱར་སྡུག་བསྔལ་འཇིགས་སེམས་ཀྱིས། །𓃒𓀀ཡང་དང་ཡང་དུ་ཕྱག་འཚལ་ཏེ། །𓃒𓀀དེ་དག་ཐམས་ཅད་བཤགས་པར་བགྱི། །𓃒\q𓃒\b
65	𓀀འདྲེན་པ་རྣམས་ཀྱིས་བདག་གི་སྡིག །𓃒𓀀ནོངས་པ་ལགས་པར་གཟུང་དུ་གསོལ། །𓃒𓀀འདི་ནི་བཟང་པོ་མ་ལགས་པས། །𓃒𓀀སླན་ཆད་བདག་ནི་ཡོང་མི་བགྱིད། །𓃒\q𓃒\b
66	𓀀བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། སྡིག་པ་བཤགས་པའི་ལེའུ་སྟེ་གཉིས་པའོ།། །།𓃒\q𓃒\b
1	𓀀སེམས་ཅན་ཀུན་གྱི་ངན་སོང་གི །𓃒𓀀སྡུག་བསྔལ་ངལ་སོའི་དགེ་བ་དང་། །𓃒𓀀སྡུག་བསྔལ་ཅན་དག་བདེར་གནས་ལ། །𓃒𓀀དགའ་བས་རྗེས་སུ་ཡི་རང་ངོ་། །𓃒\q𓃒\b
2	𓀀བྱང་ཆུབ་རྒྱུར་གྱུར་དགེ་བསགས་པ། །𓃒𓀀དེ་ལ་རྗེས་སུ་ཡི་རང་ངོ་། །𓃒𓀀ལུས་ཅན་འཁོར་བའི་སྡུག་བསྔལ་ལས། །𓃒𓀀ངེས་པར་ཐར་ལ་ཡི་རང་ངོ་། །𓃒\q𓃒\b
3	𓀀སྐྱོབ་པ་རྣམས་ཀྱི་བྱང་ཆུབ་དང་། །𓃒𓀀རྒྱལ་སྲས་ས་ལའང་ཡི་རང་ངོ་། །𓃒𓀀སེམས་ཅན་ཐམས་ཅད་བདེ་མཛད་པའི། །𓃒𓀀ཐུགས་བསྐྱེད་དགེ་བ་རྒྱ་མཚོ་དང་། །𓃒𓀀སེམས་ཅན་ཕན་པ་མཛད་པ་ལ། །𓃒𓀀དགའ་བས་རྗེས་སུ་ཡི་རང་ངོ་། །𓃒\q𓃒\b
4	𓀀ཕྱོགས་རྣམས་ཀུན་གྱི་སངས་རྒྱས་ལ། །𓃒𓀀ཐལ་མོ་སྦྱར་ཏེ་གསོལ་བ་ནི། །𓃒𓀀སེམས་ཅན་སྡུག་བསྔལ་མུན་འཐོམས་ལ། །𓃒𓀀ཆོས་ཀྱི་སྒྲོན་མ་སྤར་དུ་གསོལ། །𓃒\q𓃒\b
5	𓀀རྒྱལ་བ་མྱ་ངན་འདའ་བཞེད་ལ། །𓃒𓀀ཐལ་མོ་སྦྱར་ཏེ་གསོལ་བ་ནི། །𓃒𓀀འགྲོ་འདི་ལྡོངས་པར་མི་དགོད་ཅིང་། །𓃒𓀀བསྐལ་པ་གྲངས་མེད་བཞུགས་པར་གསོལ། །𓃒\q𓃒\b
6	𓀀དེ་ལྟར་འདི་དག་ཀུན་བྱས་ཏེ། །𓃒𓀀དགེ་བ་བདག་གིས་བསགས་པ་གང་། །𓃒𓀀དེས་ནི་སེམས་ཅན་ཐམས་ཅད་ཀྱི། །𓃒𓀀སྡུག་བསྔལ་ཐམས་ཅད་བསལ་བར་ཤོག །𓃒\q𓃒\b
7	𓀀འགྲོ་བ་ནད་པ་ཇི་སྲིད་དུ། །𓃒𓀀ནད་སོས་གྱུར་གྱི་བར་དུ་ནི། །𓃒𓀀སྨན་དང་སྨན་པ་ཉིད་དག་དང་། །𓃒𓀀དེ་ཡི་ནད་གཡོག་བྱེད་པར་ཤོག །𓃒\q𓃒\b
8	𓀀ཟས་དང་སྐོམ་གྱི་ཆར་ཕབ་སྟེ། །𓃒𓀀བཀྲེས་དང་སྐོམ་པའི་སྡུག་བསྔལ་བསལ། །𓃒𓀀མུ་གེའི་བསྐལ་པ་བར་མའི་ཚེ། །𓃒𓀀བདག་ནི་ཟས་དང་སྐོམ་དུ་གྱུར། །𓃒\q𓃒\b
9	𓀀སེམས་ཅན་ཕོངས་ཤིང་དབུལ་བ་ལ། །𓃒𓀀བདག་ནི་མི་ཟད་གཏེར་གྱུར་ཏེ། །𓃒𓀀ཡོ་བྱད་མཁོ་དགུ་སྣ་ཚོགས་སུ། །𓃒𓀀མདུན་དུ་ཉེ་བར་གནས་གྱུར་ཅིག །𓃒\q𓃒\b
10	𓀀ལུས་དང་དེ་བཞིན་ལོངས་སྤྱོད་དང་། །𓃒𓀀དུས་གསུམ་དགེ་བ་ཐམས་ཅད་ཀྱང་། །𓃒𓀀སེམས་ཅན་ཀུན་གྱི་དོན་སྒྲུབ་ཕྱིར། །𓃒𓀀ཕོངས་བ་མེད་པར་གཏང་བར་བྱ། །𓃒\q𓃒\b
11	𓀀ཐམས་ཅད་བཏང་བས་མྱ་ངན་འདའ། །𓃒𓀀བདག་བློ་མྱ་ངན་འདས་པ་སྒྲུབ། །𓃒𓀀ཐམས་ཅད་གཏོང་བར་ཆབས་གཅིག་ལ། །𓃒𓀀སེམས་ཅན་རྣམས་ལ་བཏང་བ་མཆོག །𓃒\q𓃒\b
12	𓀀བདག་གིས་ལུས་ཅན་ཐམས་ཅད་ལ། །𓃒𓀀ལུས་འདི་ཅི་བདེར་བྱིན་ཟིན་གྱིས། །𓃒𓀀རྟག་ཏུ་གསོད་དང་སྨོད་པའམ། །𓃒𓀀བརྡེག་སོགས་ཅི་དགར་བྱེད་ལ་རག །𓃒\q𓃒\b
13	𓀀བདག་གི་ལུས་ལ་རྩེ་བྱེད་དམ། །𓃒𓀀ཅོ་འདྲི་ག་ཞའི་རྒྱུ་བྱེད་ཀྱང་། །𓃒𓀀བདག་གི་ལུས་འདི་བྱིན་ཟིན་གྱིས། །𓃒𓀀འདི་ཡི་ཁ་ཏས་ཅི་ཞིག་བྱ། །𓃒\q𓃒\b
14	𓀀དེ་ལ་གནོད་པར་མི་འགྱུར་བའི། །𓃒𓀀ལས་གང་ཡིན་པའང་ བྱེད་དུ་ཆུག །𓃒𓀀བདག་ལ་དམིགས་ནས་ནམ་དུ་ཡང་། །𓃒𓀀འགའ་ཡང་དོན་མེད་མ་གྱུར་ཅིག །𓃒\q𓃒\b
15	𓀀བདག་ལ་དམིགས་ནས་གང་དག་གི །𓃒𓀀ཁྲོའམ་དད་པའི་སེམས་བྱུང་བ། །𓃒𓀀དེ་ཉིད་རྟག་ཏུ་དེ་དག་གི །𓃒𓀀དོན་ཀུན་འགྲུབ་པའི་རྒྱུར་གྱུར་ཅིག །𓃒\q𓃒\b
16	𓀀གང་དག་བདག་ལ་ཁ་ཟེར་རམ། །𓃒𓀀གཞན་དག་གནོད་པ་བྱེད་པའམ། །𓃒𓀀དེ་བཞིན་ཕྱར་ཀ་གཏོང་ཡང་རུང་། །𓃒𓀀ཐམས་ཅད་བྱང་ཆུབ་སྐལ་ལྡན་གྱུར། །𓃒\q𓃒\b
17	𓀀བདག་ནི་མགོན་མེད་རྣམས་ཀྱི་མགོན། །𓃒𓀀ལམ་ཞུགས་རྣམས་ཀྱི་དེད་དཔོན་དང་། །𓃒𓀀བརྒལ་འདོད་རྣམས་ཀྱི་གྲུ་དང་ནི། །𓃒𓀀གཟིངས་དང་ཟམ་པ་ཉིད་དུ་གྱུར། །𓃒\q𓃒\b
18	𓀀གླིང་དོན་གཉེར་ལ་གླིང་དང་ནི། །𓃒𓀀གནས་མལ་འདོད་ལ་གནས་མལ་དང་། །𓃒𓀀བདག་ནི་ལུས་ཅན་བྲན་འདོད་པ། །𓃒𓀀ཀུན་གྱི་བྲན་དུ་གྱུར་པར་ཤོག །𓃒\q𓃒\b
19	𓀀ཡིད་བཞིན་ནོར་དང་བུམ་པ་བཟང་། །𓃒𓀀རིག་སྔགས་གྲུབ་དང་སྨན་ཆེན་དང་། །𓃒𓀀དཔག་བསམ་གྱི་ནི་ཤིང་དག་དང་། །𓃒𓀀ལུས་ཅན་རྣམས་ཀྱི་འདོད་འཇོར་གྱུར། །𓃒\q𓃒\b
20	𓀀ས་སོགས་འབྱུང་བ་ཆེན་པོ་དང་། །𓃒𓀀ནམ་མཁའ་བཞིན་དུ་རྟག་པར་ཡང་། །𓃒𓀀སེམས་ཅན་དཔག་ཏུ་མེད་པ་ཡི། །𓃒𓀀རྣམ་མང་ཉེར་འཚོའི་གཞིར་ཡང་ཤོག །𓃒\q𓃒\b
21	𓀀དེ་བཞིན་ནམ་མཁའི་མཐས་གཏུགས་པའི། །𓃒𓀀སེམས་ཅན་ཁམས་ལ་རྣམ་ཀུན་དུ། །𓃒𓀀ཐམས་ཅད་མྱ་ངན་འདས་བར་དུ། །𓃒𓀀བདག་ནི་ཉེར་འཚོའི་རྒྱུར་ཡང་ཤོག །𓃒\q𓃒\b
22	𓀀ཇི་ལྟར་སྔོན་གྱི་བདེ་གཤེགས་ཀྱིས། །𓃒𓀀བྱང་ཆུབ་ཐུགས་ནི་བསྐྱེད་པ་དང་། །𓃒𓀀བྱང་ཆུབ་སེམས་དཔའི་བསླབ་པ་ལ། །𓃒𓀀དེ་དག་རིམ་བཞིན་གནས་པ་ལྟར། །𓃒\q𓃒\b
23	𓀀དེ་བཞིན་འགྲོ་ལ་ཕན་དོན་དུ། །𓃒𓀀བྱང་ཆུབ་སེམས་ནི་བསྐྱེད་བགྱི་ཞིང་། །𓃒𓀀དེ་བཞིན་དུ་ནི་བསླབ་པ་ལའང་། །𓃒𓀀རིམ་པ་བཞིན་དུ་བསླབ་པར་བགྱི། །𓃒\q𓃒\b
24	𓀀དེ་ལྟར་བློ་དང་ལྡན་པ་ཡིས། །𓃒𓀀རབ་དང་བྱང་ཆུབ་སེམས་བཟུང་ནས། །𓃒𓀀མཇུག་ཀྱང་རྒྱས་པར་བྱ་བའི་ཕྱིར། །𓃒𓀀སེམས་ནི་འདི་ལྟར་གཟེངས་བསྟོད་དོ། །𓃒\q𓃒\b
25	𓀀དེང་དུ་བདག་ཚེ་འབྲས་བུ་ཡོད། །𓃒𓀀མི་ཡི་སྲིད་པ་ལེགས་པར་ཐོབ། །𓃒𓀀དི་རིང་སངས་རྒྱས་རིགས་སུ་སྐྱེས། །𓃒𓀀སངས་རྒྱས་སྲས་སུ་བདག་དེང་གྱུར། །𓃒\q𓃒\b
26	𓀀ད་ནི་བདག་གིས་ཅི་ནས་ཀྱང་། །𓃒𓀀རིགས་དང་མཐུན་པའི་ལས་བརྩམས་ཏེ། །𓃒𓀀སྐྱོན་མེད་བཙུན་པའི་རིགས་འདི་ལ། །𓃒𓀀རྙོག་པར་མི་འགྱུར་དེ་ལྟར་བྱ། །𓃒\q𓃒\b
27	𓀀ལོང་བས་ཕྱག་དང་ཕུང་པོ་ལས། །𓃒𓀀ཇི་ལྟར་རིན་ཆེན་རྙེད་པ་ལྟར། །𓃒𓀀དེ་བཞིན་ཇི་ཞིག་ལྟར་སྟེས་ནས། །𓃒𓀀བྱང་ཆུབ་སེམས་འདི་བདག་ལ་སྐྱེས། །𓃒\q𓃒\b
28	𓀀འགྲོ་བའི་འཆི་བདག་འཇོམས་བྱེད་པའི། །𓃒𓀀བདུད་རྩི་མཆོག་ཀྱང་འདི་ཡིན་ནོ། །𓃒𓀀འགྲོ་བའི་དབུལ་བ་སེལ་བ་ཡི། །𓃒𓀀མི་ཟད་གཏེར་ཡང་འདི་ཡིན་ནོ། །𓃒\q𓃒\b
29	𓀀འགྲོ་བའི་ནད་རབ་ཞི་བྱེད་པའི། །𓃒𓀀སྨན་གྱི་མཆོག་ཀྱང་འདི་ཡིན་ནོ། །𓃒𓀀སྲིད་ལམ་འཁྱམ་ཞིང་དུབ་པ་ཡི། །𓃒𓀀འགྲོ་བའི་ངལ་སོ་ལྗོན་ཤིང་ཡིན། །𓃒\q𓃒\b
30	𓀀འགྲོ་བ་ཐམས་ཅད་ངན་འགྲོ་ལས། །𓃒𓀀སྒྲོལ་བར་བྱེད་པའི་སྤྱི་སྟེགས་ཡིན། །𓃒𓀀འགྲོ་བའི་ཉོན་མོངས་གདུང་སེལ་བའི། །𓃒𓀀སེམས་ཀྱི་ཟླ་བ་ཤར་བ་ཡིན། །𓃒\q𓃒\b
31	𓀀འགྲོ་བའི་མི་ཤེས་རབ་རིབ་དག །𓃒𓀀དཔྱིས་འབྱིན་ཉི་མ་ཆེན་པོ་ཡིན། །𓃒𓀀དམ་ཆོས་འོ་མ་བསྲུབས་པ་ལས། །𓃒𓀀མར་གྱི་ཉིང་ཁུ་བྱུང་བ་ཡིན། །𓃒\q𓃒\b
32	𓀀འགྲོ་བའི་མགྲོན་པོ་སྲིད་པའི་ལམ་རྒྱུ་ཞིང་། །𓃒𓀀བདེ་བའི་ལོངས་སྤྱོད་སྤྱད་པར་འདོད་པ་ལ། །𓃒𓀀འདི་ནི་བདེ་བའི་མཆོག་ཏུ་ཉེར་གནས་ཏེ། །𓃒𓀀སེམས་ཅན་མགྲོན་ཆེན་ཚིམ་པར་བྱེད་པ་ཡིན། །𓃒\q𓃒\b
33	𓀀བདག་གིས་དི་རིང་སྐྱོབ་པ་ཐམས་ཅད་ཀྱི། །𓃒𓀀སྤྱན་སྔར་འགྲོ་བ་བདེ་གཤེགས་ཉིད་དང་ནི། །𓃒𓀀བར་དུ་བདེ་ལ་མགྲོན་དུ་བོས་ཟིན་གྱིས། །𓃒𓀀ལྷ་དང་ལྷ་མིན་ལ་སོགས་དགའ་བར་གྱིས། །𓃒\q𓃒\b
34	𓀀བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། བྱང་ཆུབ་ཀྱི་སེམས་ཡོངས་སུ་གཟུང་བ་ཞེས་བྱ་བ་སྟེ་ལེའུ་གསུམ་པའོ།། །།𓃒\q𓃒\b
1	𓀀རྒྱལ་བའི་སྲས་ཀྱིས་དེ་ལྟ་བུར། །𓃒𓀀བྱང་ཆུབ་སེམས་རབ་བརྟན་བཟུང་ནས། །𓃒𓀀གཡེལ་བ་མེད་པར་རྟག་ཏུ་ཡང་། །𓃒𓀀བསླབ་ལས་མི་འདའ་འབད་པར་བྱ། །𓃒\q𓃒\b
2	𓀀བབ་ཅོལ་བརྩམས་པ་གང་ཡིན་པའམ། །𓃒𓀀གང་ཞིག་ལེགས་པར་མ་བརྟགས་པ། །𓃒𓀀དེ་ནི་དམ་བཅས་བྱས་གྱུར་ཀྱང་། །𓃒𓀀བྱའམ་བཏང་ཞེས་བརྟགས་པའི་རིགས། །𓃒\q𓃒\b
3	𓀀སངས་རྒྱས་རྣམས་དང་དེ་ཡི་སྲས། །𓃒𓀀ཤེས་རབ་ཆེན་པོས་གང་བརྟགས་ཤིང་། །𓃒𓀀བདག་ཉིད་ཀྱིས་ཀྱང་བརྟག་བརྟགས་པ། །𓃒𓀀དེ་ལ་བཤོལ་དུ་ཅི་ཞིག་ཡོད། །𓃒\q𓃒\b
4	𓀀གལ་ཏེ་དེ་ལྟར་དམ་བཅས་ནས། །𓃒𓀀ལས་ཀྱིས་བསྒྲུབ་པ་མ་བྱས་ན། །𓃒𓀀སེམས་ཅན་དེ་དག་ཀུན་བསླུས་པས། །𓃒𓀀བདག་གི་འགྲོ་བ་ཅི་འདྲར་འགྱུར། །𓃒\q𓃒\b
5	𓀀དངོས་པོ་ཕལ་པ་ཅུང་ཟད་ལའང་། །𓃒𓀀ཡིད་ཀྱིས་སྦྱིན་པར་བསམ་བྱས་ནས། །𓃒𓀀མི་གང་སྦྱིན་པར་མི་བྱེད་པ། །𓃒𓀀དེ་ཡང་ཡི་དགས་འགྱུར་གསུངས་ན། །𓃒\q𓃒\b
6	𓀀བླ་ན་མེད་པའི་བདེ་བ་ལ། །𓃒𓀀བསམ་པ་ཐག་པས་མགྲོན་གཉེར་ནས། །𓃒𓀀འགྲོ་བ་ཐམས་ཅད་བསླུ་བྱས་ན། །𓃒𓀀བདེ་འགྲོར་ཇི་ག་འགྲོ་འགྱུར་རམ། །𓃒\q𓃒\b
7	𓀀མི་གང་བྱང་ཆུབ་སེམས་བཏང་ཡང་། །𓃒𓀀དེ་དག་ཐར་བར་བྱེད་པ་ནི། །𓃒𓀀ལས་ཚུལ་བསམ་གྱིས་མི་ཁྱབ་སྟེ། །𓃒𓀀ཐམས་ཅད་མཁྱེན་པ་ཁོ་ནས་མཁྱེན། །𓃒\q𓃒\b
8	𓀀དེ་ནི་བྱང་ཆུབ་སེམས་དཔའ་ལ། །𓃒𓀀ལྟུང་བའི་ནང་ན་ལྕི་བ་སྟེ། །𓃒𓀀འདི་ལྟར་དེ་ནི་བྱུང་གྱུར་ན། །𓃒𓀀སེམས་ཅན་ཀུན་གྱི་དོན་ལ་དམན། །𓃒\q𓃒\b
9	𓀀གང་གཞན་སྐད་ཅིག་ཙམ་ཡང་འདིའི། །𓃒𓀀བསོད་ནམས་བར་ཆད་གེགས་བྱེད་པ། །𓃒𓀀སེམས་ཅན་དོན་ལ་དམན་གྱུར་པས། །𓃒𓀀དེ་ཡི་ངན་འགྲོ་མུ་མཐའ་མེད། །𓃒\q𓃒\b
10	𓀀སེམས་ཅན་གཅིག་གི་བདེ་བ་ཡང་། །𓃒𓀀བཤིག་ན་བདག་ཉིད་ཉམས་འགྱུར་ན། །𓃒𓀀ནམ་མཁའ་མ་ལུས་མཐའ་ཀླས་པའི། །𓃒𓀀ལུས་ཅན་བདེ་བཤིག་སྨོས་ཅི་དགོས། །𓃒\q𓃒\b
11	𓀀དེ་ལྟར་ལྟུང་བ་སྟོབས་ལྡན་དང་། །𓃒𓀀བྱང་ཆུབ་སེམས་སྟོབས་ལྡན་པ་དག །𓃒𓀀འཁོར་བར་རེས་ཀྱིས་འདྲེ་བྱེད་ན། །𓃒𓀀ས་ཐོབ་པ་ལ་ཡུན་རིང་ཐོགས། །𓃒\q𓃒\b
12	𓀀དེ་ལྟས་ཇི་ལྟར་དམ་བཅས་བཞིན། །𓃒𓀀བདག་གིས་གུས་པར་བསྒྲུབ་པར་བྱ། །𓃒𓀀དེང་ནས་བརྩོན་པར་མ་བྱས་ན། །𓃒𓀀འོག་ནས་འོག་ཏུ་འགྲོ་བར་འགྱུར། །𓃒\q𓃒\b
13	𓀀སེམས་ཅན་ཐམས་ཅད་ཕན་མཛད་པའི། །𓃒𓀀སངས་རྒྱས་གྲངས་མེད་འདས་གྱུར་ཀྱང་། །𓃒𓀀བདག་ནི་རང་གི་ཉེས་པས་དེའི། །𓃒𓀀གསོ་བའི་སྤྱོད་ཡུལ་མ་གྱུར་ཏོ། །𓃒\q𓃒\b
14	𓀀ད་དུང་དེ་བཞིན་བདག་བྱེད་ན། །𓃒𓀀ཡང་དང་ཡང་དུའང་དེ་བཞིན་ཏེ། །𓃒𓀀ངན་འགྲོར་ནད་དང་འཆིང་བ་དང་། །𓃒𓀀བཅད་དང་གཤེག་སོགས་མྱོང་བར་འགྱུར། །𓃒\q𓃒\b
15	𓀀དེ་བཞིན་གཤེགས་པ་འབྱུང་བ་དང་། །𓃒𓀀དད་དང་མི་ལུས་ཐོབ་པ་དང་། །𓃒𓀀དགེ་གོམས་རུང་བ་དེ་ལྟ་བུ། །𓃒𓀀དཀོན་པ་ནམ་ཞིག་ཐོབ་པར་འགྱུར། །𓃒\q𓃒\b
16	𓀀ནད་མེད་ཉི་མ་འདི་ལྟ་བུ། །𓃒𓀀ཟས་བཅས་འཚེ་བ་མེད་ཀྱང་ནི། །𓃒𓀀ཚེ་ནི་སྐད་ཅིག་བསླུ་བ་སྟེ། །𓃒𓀀ལུས་ནི་ཐང་ཅིག་བརྙན་པོ་བཞིན། །𓃒\q𓃒\b
17	𓀀བདག་གི་སྤྱོད་པ་འདི་འདྲས་ནི། །𓃒𓀀མི་ཡི་ལུས་ཀྱང་འཐོབ་མི་འགྱུར། །𓃒𓀀མི་ལུས་ཐོབ་པར་མ་གྱུར་ན། །𓃒𓀀སྡིག་པ་འབའ་ཞིག་དགེ་བ་མེད། །𓃒\q𓃒\b
18	𓀀གང་ཚེ་དགེ་སྤྱད་སྐལ་ལྡན་ཡང་། །𓃒𓀀དགེ་བ་བདག་གིས་མ་བྱས་ན། །𓃒𓀀ངན་སོང་སྡུག་བསྔལ་ཀུན་རྨོངས་པ། །𓃒𓀀དེ་ཚེ་བདག་གིས་ཅི་བྱར་ཡོད། །𓃒\q𓃒\b
19	𓀀དགེ་བ་དག་ཀྱང་མ་བྱས་ལ། །𓃒𓀀སྡིག་པ་དག་ཀྱང་ཉེར་བསགས་ན། །𓃒𓀀བསྐལ་པ་བྱེ་བ་བརྒྱར་ཡང་ནི། །𓃒𓀀བདེ་འགྲོའི་སྒྲ་ཡང་ཐོས་མི་འགྱུར། །𓃒\q𓃒\b
20	𓀀དེ་ཉིད་ཕྱིར་ན་བཅོམ་ལྡན་གྱིས། །𓃒𓀀རྒྱ་མཚོ་ཆེར་གཡེངས་གཉའ་ཤིང་གི། །𓃒𓀀བུ་གར་རུས་སྦལ་མགྲིན་ཆུད་ལྟར། །𓃒𓀀མི་ཉིད་ཤིན་ཏུ་ཐོབ་དཀར་གསུངས། །𓃒\q𓃒\b
21	𓀀སྐད་ཅིག་གཅིག་བྱས་སྡིག་པས་ཀྱང་། །𓃒𓀀བསྐལ་པར་མནར་མེད་གནས་འགྱུར་ན། །𓃒𓀀ཐོག་མེད་འཁོར་བར་བསགས་སྡིག་གིས། །𓃒𓀀བདེ་འགྲོར་མི་འགྲོ་སྨོས་ཅི་དགོས། །𓃒\q𓃒\b
22	𓀀དེ་ཙམ་ཁོ་ན་མྱོང་གྱུར་ནས། །𓃒𓀀དེ་ནི་རྣམ་ཐར་མི་འགྱུར་ཏེ། །𓃒𓀀འདི་ལྟར་དེ་ནི་མྱོང་བཞིན་དུ། །𓃒𓀀སྡིག་པ་གཞན་དག་རབ་ཏུ་སྐྱེ། །𓃒\q𓃒\b
23	𓀀འདི་འདྲའི་དལ་བ་རྙེད་གྱུར་ནས། །𓃒𓀀བདག་གིས་དགེ་གོམས་མ་བྱས་ན། །𓃒𓀀འདི་ལས་བསླུས་པ་གཞན་མེད་དེ། །𓃒𓀀འདི་ལས་རྨོངས་པའང་གཞན་མེད་དོ། །𓃒\q𓃒\b
24	𓀀གལ་ཏེ་བདག་གིས་དེ་རྟོགས་ནས། །𓃒𓀀རྨོངས་པས་ཕྱིས་ཀྱང་སྒྱིད་ལུག་ན། །𓃒𓀀འཆི་བར་འགྱུར་བའི་དུས་ཀྱི་ཚེ། །𓃒𓀀མྱ་ངན་ཆེན་པོ་ལྡང་བར་འགྱུར། །𓃒\q𓃒\b
25	𓀀དམྱལ་མེ་བཟོད་དཀས་དུས་རིང་དུ། །𓃒𓀀བདག་གི་ལུས་ལ་བསྲེགས་གྱུར་ན། །𓃒𓀀འགྱོད་པ་མི་བཟད་མེ་འབར་བས། །𓃒𓀀སེམས་གདུང་འགྱུར་བ་གདོན་མི་ཟ། །𓃒\q𓃒\b
26	𓀀ཤིན་ཏུ་རྙེད་དཀའ་ཕན་པའི་ས། །𓃒𓀀ཇི་ཞིག་ལྟར་ཏེ་རྙེད་གྱུར་ནས། །𓃒𓀀བདག་ཉིད་ཤེས་དང་ལྡན་བཞིན་དུ། །𓃒𓀀ཕྱིར་ཡང་དམྱལ་བ་དེར་ཁྲིད་ན། །𓃒\q𓃒\b
27	𓀀སྔགས་ཀྱིས་རྨོངས་པར་བྱས་པ་བཞིན། །𓃒𓀀བདག་ལ་འདིར་སེམས་མེད་དུ་ཟད། །𓃒𓀀ཅིས་རྨོངས་བདག་ཀྱང་མ་ཤེས་ཏེ། །𓃒𓀀བདག་གི་ཁོང་ན་ཅི་ཞིག་ཡོད། །𓃒\q𓃒\b
28	𓀀ཞེ་སྡང་སྲེད་སོགས་དགྲ་རྣམས་ནི། །𓃒𓀀རྐང་ལག་ལ་སོགས་ཡོད་མིན་ལ། །𓃒𓀀དཔའ་མཛངས་མིན་ཡང་ཇི་ཞིག་ལྟར། །𓃒𓀀དེ་དག་གིས་བདག་བྲན་བཞིན་བྱས། །𓃒\q𓃒\b
29	𓀀བདག་གི་སེམས་ལ་གནས་བཞིན་དུ། །𓃒𓀀དགའ་མགུར་བདག་ལ་གནོད་བྱེད་པ། །𓃒𓀀དེ་ལའང་མི་ཁྲོ་བཟོད་པ་ནི། །𓃒𓀀གནས་མིན་བཟོད་པ་སྨད་པའི་གནས། །𓃒\q𓃒\b
30	𓀀གལ་ཏེ་ལྷ་དང་ལྷ་མིན་རྣམས། །𓃒𓀀ཐམས་ཅད་བདག་ལ་དགྲར་ལངས་ཀྱང་། །𓃒𓀀དེ་དག་གིས་ཀྱང་མནར་མེད་པའི། །𓃒𓀀མེ་ནང་ཁྲིད་ཅིང་འཇུག་མི་ནུས། །𓃒\q𓃒\b
31	𓀀ཉོན་མོངས་སྟོབས་ཅན་དགྲ་འདིས་ནི། །𓃒𓀀གང་དང་ཕྲད་ན་རི་རབ་ཀྱང་། །𓃒𓀀ཐལ་བ་ཡང་ནི་མི་ལུས་པ། །𓃒𓀀དེར་བདག་སྐད་ཅིག་གཅིག་ལ་འདོར། །𓃒\q𓃒\b
32	𓀀བདག་གི་ཉོན་མོངས་དགྲ་བོ་གང་། །𓃒𓀀དུས་རིང་ཐོག་མཐའ་མེད་པ་ལྟར། །𓃒𓀀དགྲ་གཞན་ཀུན་ཀྱང་དེ་ལྟ་བུར། །𓃒𓀀ཡུན་རིང་ཐུབ་པ་མ་ཡིན་ནོ། །𓃒\q𓃒\b
33	𓀀མཐུན་པར་རིམ་གྲོ་བསྟེན་བྱས་ན། །𓃒𓀀ཐམས་ཅད་ཕན་དང་བདེ་བྱེད་ལ། །𓃒𓀀ཉོན་མོངས་རྣམས་ནི་བསྟེན་བྱས་ན། །𓃒𓀀ཕྱིར་ཞིང་སྡུག་བསྔལ་གནོད་པ་བྱེད། །𓃒\q𓃒\b
34	𓀀དེ་ལྟར་ཡུན་རིང་རྒྱུན་ཆགས་དགྲར་གྱུར་པ། །𓃒𓀀གནོད་པའི་ཚོགས་རབ་འཕེལ་བའི་རྒྱུ་གཅིག་པུ། །𓃒𓀀བདག་གི་སྙིང་ལ་ངེས་པར་གནས་འཆའ་ན། །𓃒𓀀འཁོར་བར་འཇིགས་མེད་དགའ་བར་ག་ལ་འགྱུར། །𓃒\q𓃒\b
35	𓀀འཁོར་བའི་བཙོན་རའི་སྲུང་མས་དམྱལ་སོགས་སུ། །𓃒𓀀གསོད་བྱེད་གཤེད་མར་གྱུར་པ་འདི་དག་ནི། །𓃒𓀀གལ་ཏེ་བློ་གནས་ཆགས་པའི་དྲ་བ་ན། །𓃒𓀀གནས་ན་བདག་ལ་བདེ་བ་ག་ལ་ཡོད། །𓃒\q𓃒\b
36	𓀀དེ་ལྟར་ཇི་སྲིད་བདག་གིས་དགྲ་འདི་མངོན་སུམ་དུ། །𓃒𓀀ངེས་པར་མ་བཅོམ་དེ་སྲིད་བདག་འདིར་བརྩོན་མི་འདོར། །𓃒𓀀རེ་ཞིག་གནོད་བྱེད་ཆུང་ངུ་ལ་ཡང་ཁྲོས་གྱུར་པ། །𓃒𓀀ང་རྒྱལ་བདོ་རྣམས་དེ་མ་བཅོམ་པར་གཉིད་མི་འོང་། །𓃒\q𓃒\b
37	𓀀རང་བཞིན་འཆི་བས་སྡུག་བསྔལ་གྱུར་པའི་ཉོན་མོངས་དག །𓃒𓀀གཡུལ་ངོར་མདར་ཚེ་ནན་གྱིས་གཞོམ་པར་འདོད་པ་ཡང་། །𓃒𓀀མདའ་མདུང་མཚོན་གྱིས་ཕོག་པའི་སྡུག་བསྔལ་ཁྱད་བསད་ནས། །𓃒𓀀དོན་མ་གྲུབ་པར་ཕྱིར་ཕྱོགས་འབྱེར་བར་མི་བྱེད་ན། །𓃒\q𓃒\b
38	𓀀རྟག་ཏུ་སྡུག་བསྔལ་ཀུན་གྱི་རྒྱུར་གྱུར་པ། །𓃒𓀀རང་བཞིན་དགྲ་དེས་གཞོམ་བརྩོན་བདག་ལ་དེང་། །𓃒𓀀སྡུག་བསྔལ་བརྒྱ་ཕྲག་རྒྱུར་གྱུར་གང་གིས་ཀྱང་། །𓃒𓀀ཡི་ཆད་སྒྱིད་ལུག་མི་འགྱུར་སྨོས་ཅི་དགོས།།𓃒\q𓃒\b
39	𓀀དོན་མེད་དགྲ་ཡིས་རྨ་སྲོལ་བཏོད་པ་ཡང་། །𓃒𓀀ལུས་ལ་རྒྱན་དང་འདྲ་བར་སྲེལ་བྱེད་ན། །𓃒𓀀དོན་ཆེན་སྒྲུབ་ཕྱིར་ཡང་དག་བརྩོན་གྱུར་པ། །𓃒𓀀བདག་ལ་སྡུག་བསྔལ་ཅི་ཕྱིར་གནོད་བྱེད་ཡིན། །𓃒\q𓃒\b
40	𓀀ཉ་པ་གདོལ་པ་ཞིང་པ་ལ་སོགས་པ། །𓃒𓀀རང་གི་འཚོ་བ་ཙམ་ཞིག་སེམས་པ་ཡང་། །𓃒𓀀གྲང་དང་ཚལ་སོགས་པའི་གནོད་བཟོད་ན། །𓃒𓀀འགྲོ་བ་བདེ་ཕྱིར་བདག་ལྟ་ཅིས་མི་བཟོད། །𓃒\q𓃒\b
41	𓀀ཕྱོགས་བཅུ་ནམ་མཁའི་མཐས་གཏུགས་པའི། །𓃒𓀀འགྲོ་བ་ཉོན་མོངས་ལས་བསྒྲལ་བར། །𓃒𓀀དམ་བཅས་གང་ཚེ་བདག་ཉིད་ཀྱང་། །𓃒𓀀ཉོན་མོངས་རྣམས་ལས་མ་གྲོལ་བ། །𓃒\q𓃒\b
42	𓀀བདག་གི་ཚོད་ཀྱང་མི་ཤེས་པར། །𓃒𓀀སྨྲ་བ་ཇི་ལྟར་སྨྱོན་པ་མིན། །𓃒𓀀དེ་ལྟར་ཉོན་མོངས་གཞོམ་པ་ལ། །𓃒𓀀རྟག་ཏུ་ཕྱིར་མི་ལྡོག་པར་བྱ། །𓃒\q𓃒\b
43	𓀀འདི་ལ་བདག་གིས་ཞེན་བྱ་ཞིང་། །𓃒𓀀ཁོན་དུ་བཟུང་ནས་གཡུལ་སྤྲད་དེ། །𓃒𓀀རྣམ་པ་དེ་འདྲའི་ཉོན་མོངས་པ། །𓃒𓀀ཉོན་མོངས་འཇོམས་བྱེད་མ་གཏོགས་སོ། །𓃒\q𓃒\b
44	𓀀བདག་ནི་བསྲེགས་ཏེ་བསད་གྱུར་ཏམ། །𓃒𓀀བདག་གི་མགོ་བོ་བཅད་ཀྱང་བླའི། །𓃒𓀀རྣམ་པ་ཀུན་དུ་ཉོན་མོངས་པའི། །𓃒𓀀དགྲ་ལ་མདུད་པར་མི་བྱའོ། །𓃒\q𓃒\b
45	𓀀ཐ་མལ་དགྲ་བོ་ཡུལ་ནས་ཕྱུང་ཡང་ནི། །𓃒𓀀ཡུལ་གཞན་དག་ཏུ་གནས་ཤིང་ཡོངས་བཟུང་ནས། །𓃒𓀀ནུས་པ་བརྟས་ནས་དེ་ནས་ཕྱིར་ལྡོག་གི །𓃒𓀀ཉོན་མོངས་དགྲ་ཚུལ་དེ་དང་འདྲ་མ་ཡིན། །𓃒\q𓃒\b
46	𓀀ཉོན་མོངས་ཉོན་མོངས་ཤེས་རབ་མིག་གིས་སྤང་། །𓃒𓀀བདག་ཡིད་ལས་བསལ་གང་དུ་འགྲོ་བར་འགྱུར། །𓃒𓀀གང་དུ་གནས་ནས་བདག་གནོད་བྱ་ཕྱིར་འོང་། །𓃒𓀀བློ་ཞེན་བདག་ལ་བརྩོན་པ་མེད་པར་ཟད། །𓃒\q𓃒\b
47	𓀀ཉོན་མོངས་རྣམས་ནི་ཡུལ་ན་མི་གནས་དབང་ཚོགས་ལ་མིན་པར་ནའང་མིན། །𓃒𓀀དེ་ལས་གཞན་ནའང་མིན་ན་འདི་དག་གར་གནས་འགྲོ་བ་ཀུན་གནོད་བྱེད། །𓃒𓀀འདི་ནི་སྒྱུ་འདྲ་དེ་ཕྱིར་སྙིང་ལ་འཇིགས་སྤོངས་ཤེས་ཕྱིར་བརྩོན་པ་བསྟེན། །𓃒𓀀དོན་མེད་ཉིད་དུ་བདག་ལ་དམྱལ་སོགས་རྣམས་སུ་ཅི་སྟེ་གནོད་པ་བྱེད། །𓃒\q𓃒\b
48	𓀀དེ་ལྟར་རྣམ་བསམས་ཇི་སྐད་བཤད་པ་ཡི། །𓃒𓀀བསླབ་པ་བསྒྲུབ་པའི་ཆེད་དུ་འབད་པར་བྱ། །𓃒𓀀སྨན་པའི་ངག་མ་མཉན་ན་སྨན་དག་གིས། །𓃒𓀀བཅོས་དགོས་ནད་པ་སོས་པ་ག་ལ་ཡོད། །𓃒\q𓃒\b
49	𓀀བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། བག་ཡོད་བསྟན་པ་ཞེས་བྱ་བ་སྟེ་ལེའུ་བཞི་པའོ།། །།𓃒\q𓃒\b
1	𓀀བསླབ་པ་བསྲུང་བར་འདོད་པ་ཡིས། །𓃒𓀀རབ་ཏུ་བསྒྲིམས་ནས་སེམས་བསྲུང་སྟེ། །𓃒𓀀སེམས་འདི་བསྲུང་བར་མ་བྱས་ན། །𓃒𓀀བསླབ་པ་བསྲུང་བར་ཡོང་མི་ནུས། །𓃒\q𓃒\b
2	𓀀སེམས་ཀྱི་གླང་པོ་ཡན་བཏང་བས། །𓃒𓀀མནར་མེད་གནོད་པ་བྱེད་པ་ལྟར། །𓃒𓀀གླང་ཆེན་མ་ཐུལ་མྱོས་པ་ཡིས། །𓃒𓀀འདི་ན་དེ་འདྲའི་གནོད་མི་བྱེད། །𓃒\q𓃒\b
3	𓀀ཀུན་ནས་དྲན་པའི་ཐག་པ་ཡིས། །𓃒𓀀སེམས་ཀྱི་གླང་པོ་དམ་བཏགས་ན། །𓃒𓀀འཇིགས་པ་ཐམས་ཅད་མེད་འགྱུར་ཞིང་། །𓃒𓀀དགེ་བ་ཐམས་ཅད་ལག་ཏུ་འོང་། །𓃒\q𓃒\b
4	𓀀སྟག་དང་སེང་གེ་གླང་ཆེན་དྲེད། །𓃒𓀀སྦྲུལ་དང་དགྲ་རྣམས་ཐམས་ཅད་དང་། །𓃒𓀀སེམས་ཅན་དམྱལ་བའི་སྲུང་མ་དང་། །𓃒𓀀བྱད་མ་དེ་བཞིན་སྲིན་པོ་རྣམས། །𓃒\q𓃒\b
5	𓀀སེམས་འདི་གཅིག་པུ་བཏགས་པ་ཡིས། །𓃒𓀀དེ་དག་ཐམས་ཅད་བཏགས་པར་འགྱུར། །𓃒𓀀སེམས་འདི་གཅིག་པུ་བཏུལ་བས་ན། །𓃒𓀀དེ་དག་ཐམས་ཅད་ཐུལ་བར་འགྱུར། །𓃒\q𓃒\b
6	𓀀འདི་ལྟར་འཇིགས་པ་ཐམས་ཅད་དང་། །𓃒𓀀སྡུག་བསྔལ་དཔག་ཏུ་མེད་པ་ཡང་། །𓃒𓀀སེམས་ལས་བྱུང་བ་ཡིན་ནོ་ཞེས། །𓃒𓀀ཡང་དག་གསུང་བ་ཉིད་ཀྱིས་བསྟན། །𓃒\q𓃒\b
7	𓀀སེམས་ཅན་དམྱལ་བའི་མཚོན་ཆ་རྣམས། །𓃒𓀀སུ་ཞིག་གིས་ནི་ཆེད་དུ་བྱས། །𓃒𓀀ལྕགས་སྲེག་ས་གཞི་སུ་ཡིས་བྱས། །𓃒𓀀མེ་ཚོགས་དེ་དག་ཅི་ལས་བྱུང་། །𓃒\q𓃒\b
8	𓀀དེ་འདྲ་དེ་དག་ཐམས་ཅད་ཀྱང་། །𓃒𓀀སྡིག་སེམས་ཡིན་པར་ཐུབ་པས་གསུངས། །𓃒𓀀དེ་ལྟར་འཇིག་རྟེན་གསུམ་པོ་ན། །𓃒𓀀སེམས་ལས་འཇིགས་པ་གཞན་འགའ་མེད། །𓃒\q𓃒\b
9	𓀀གལ་ཏེ་འགྲོ་བ་དབུལ་བོར་ནས། །𓃒𓀀སྦྱིན་པའི་ཕ་རོལ་ཕྱིན་ཡིན་ན། །𓃒𓀀ད་རུང་འགྲོ་བཀྲེན་ཡོད་ན་སྔོན། །𓃒𓀀སྐྱོབ་པ་ཇི་ལྟར་ཕ་རོལ་ཕྱིན། །𓃒\q𓃒\b
10	𓀀བདོག་པ་ཐམས་ཅད་འབྲས་བཅས་ཏེ། །𓃒𓀀སྐྱེ་བོ་ཀུན་ལ་བཏང་སེམས་ཀྱིས། །𓃒𓀀སྦྱིན་པའི་ཕ་རོལ་ཕྱིན་གསུངས་ཏེ། །𓃒𓀀དེ་ལྟས་དེ་ནི་སེམས་ཉིད་དོ། །𓃒\q𓃒\b
11	𓀀ཉ་ལ་སོགས་པ་གང་ཞིག་ཏུ། །𓃒𓀀དེ་དག་གསོད་མི་འགྱུར་བར་བསྐྲད། །𓃒𓀀སྤོང་བའི་སེམས་ནི་ཐོབ་པ་ལས། །𓃒𓀀ཚུལ་ཁྲིམས་ཕ་རོལ་ཕྱིན་པར་བཤད། །𓃒\q𓃒\b
12	𓀀སེམས་ཅན་མི་སྲུན་ནམ་མཁའ་བཞིན། །𓃒𓀀དེ་དག་གཞོམ་གྱིས་ཡོང་མི་ལང་། །𓃒𓀀ཁྲོ་བའི་སེམས་འདི་གཅིག་བཅོམ་ན། །𓃒𓀀དགྲ་དེ་ཐམས་ཅད་ཆོམས་དང་འདྲ། །𓃒\q𓃒\b
13	𓀀ས་སྟེངས་འདི་དག་ཀོས་གཡོགས་སུ། །𓃒𓀀དེ་སྙེད་ཀོ་བས་ག་ལ་ལང་། །𓃒𓀀ལྷམ་མཐིལ་ཙམ་གྱི་ཀོ་བས་ནི། །𓃒𓀀ས་སྟེངས་ཐམས་ཅད་གཡོགས་དང་འདྲ། །𓃒\q𓃒\b
14	𓀀དེ་བཞིན་ཕྱི་རོལ་དངོས་པོ་ཡང་། །𓃒𓀀བདག་གིས་ཕྱིར་བཟློག་མི་ལང་གི། །𓃒𓀀བདག་གི་སེམས་འདི་ཕྱིར་བཟློག་བྱའི། །𓃒𓀀གཞན་རྣམས་བཟློག་གོ་ཅི་ཞིག་དགོས། །𓃒\q𓃒\b
15	𓀀སེམས་གསལ་གཅིག་བསྐྱེད་འབྲས་བུ་གང་། །𓃒𓀀ཚངས་ལ་སོགས་པ་ཡིན་པ་ལྟར། །𓃒𓀀ལུས་ངག་བཅས་པའི་འབྲས་བུ་མང་། །𓃒𓀀སྤྱོད་པ་ཞན་པས་དེ་ལྟ་མིན། །𓃒\q𓃒\b
16	𓀀བཟླས་བརྗོད་དང་ནི་དཀའ་ཐུབ་ཀུན། །𓃒𓀀ཡུན་རིང་དུས་སུ་སྤྱད་བྱས་ཀྱང་། །𓃒𓀀སེམས་གཞན་གཡེངས་པས་བྱས་པ་ནི། །𓃒𓀀དེ་ཉིད་རིག་པས་དོན་མེད་གསུངས། །𓃒\q𓃒\b
17	𓀀གང་གིས་ཆོས་ཀྱི་གཙོ་བོ་མཆོག །𓃒𓀀སེམས་ཀྱི་གསང་འདི་མ་ཤེས་ན། །𓃒𓀀བདེ་ཐོབ་སྡུག་བསྔལ་གཞོམ་འདོད་ཀྱང་། །𓃒𓀀དེ་དག་དོན་མེད་གྱི་ནར་འཁྱམ། །𓃒\q𓃒\b
18	𓀀དེ་ལྟས་བདག་གི་སེམས་འདི་ནི། །𓃒𓀀ལེགས་གཟུང་ལེགས་པར་བསྲུང་བར་བྱ། །𓃒𓀀སེམས་བསྲུང་བརྟུལ་ཞུགས་མ་གཏོགས་པ། །𓃒𓀀བརྟུལ་ཞུགས་མང་པོས་ཅི་ཞིག་བྱ། །𓃒\q𓃒\b
19	𓀀མ་གྲངས་དྲོལ་བའི་ཁྲོད་གནས་ན། །𓃒𓀀སྒྲིམས་ཏེ་རྨ་ཡི་བག་བྱེད་བཞིན། །𓃒𓀀སྐྱེ་བོ་ངན་ཁྲོད་གནས་པས་ཀྱང་། །𓃒𓀀སེམས་ཀྱི་རྨ་འདི་རྟག་ཏུ་བསྲུང་། །𓃒\q𓃒\b
20	𓀀རྨ་ཡི་སྡུག་བསྔལ་ཆུང་ངུ་ཡིས། །𓃒𓀀སྐྲག་པའང་རྨ་ཡི་བག་བྱེད་ན། །𓃒𓀀བསྡུས་འཇོམས་རིས་འཇོམས་སྐྲག་པ་དག །𓃒𓀀སེམས་ཀྱི་རྨ་ལྟ་ཅིས་མི་སྲུང་། །𓃒\q𓃒\b
21	𓀀སྤྱོད་པ་འདི་འདྲས་གནས་བྱེད་ན། །𓃒𓀀སྐྱེ་བོ་ངན་པའི་ཁྲོད་གནས་སམ། །𓃒𓀀བུད་མེད་ཁྲོད་ན་གནས་ཀྱང་རུང་། །𓃒𓀀སྡོམ་བརྩོན་བརྟན་པ་ཉམས་མི་འགྱུར། །𓃒\q𓃒\b
22	𓀀བདག་གི་རྙེད་དང་བཀུར་སྟི་དང་། །𓃒𓀀ལུས་དང་འཚོ་བ་མེད་བླ་ཞིང་། །𓃒𓀀དགེ་བ་གཞན་ཡང་ཉམས་བླ་ཡི། །𓃒𓀀སེམས་ནི་ནམས་ཀྱང་ཉམས་མི་བྱ། །𓃒\q𓃒\b
23	𓀀སེམས་བསྲུང་འདོད་པ་རྣམས་ལ་ནི། །𓃒𓀀དྲན་པ་དང་ནི་ཤེས་བཞིན་དག །𓃒𓀀ཐམས་ཅད་འབད་པས་སྲུངས་ཤིག་ཅེས། །𓃒𓀀བདག་ནི་དེ་ལྟར་ཐལ་མོ་སྦྱོར། །𓃒\q𓃒\b
24	𓀀ནད་ཀྱིས་དཀྲུགས་པའི་མི་དག་ནི། །𓃒𓀀ལས་རྣམས་ཀུན་ལ་མཐུ་མེད་པ། །𓃒𓀀དེ་བཞིན་རྨོངས་པས་སེམས་དཀྲུགས་པ། །𓃒𓀀ལས་རྣམས་ཀུན་ལ་མཐུ་མེད་དོ། །𓃒\q𓃒\b
25	𓀀ཤེས་བཞིན་མེད་པའི་སེམས་ལྡན་པའི། །𓃒𓀀ཐོས་དང་བསམས་དང་བསྒོམས་པ་ཡང་། །𓃒𓀀གློ་རྡོལ་བུམ་པའི་ཆུ་བཞིན་དུ། །𓃒𓀀དྲན་པ་ལ་ནི་དེ་མི་གནས། །𓃒\q𓃒\b
26	𓀀ཐོས་ལྡན་དད་པ་ཅན་དང་ནི། །𓃒𓀀བརྩོན་པ་ལྷུར་ལེན་དུ་མ་ཡང་། །𓃒𓀀ཤེས་བཞིན་མེད་པའི་སྐྱོན་ཆགས་པས། །𓃒𓀀ལྟུང་བའི་རྙོག་དང་བཅས་པར་འགྱུར། །𓃒\q𓃒\b
27	𓀀ཤེས་བཞིན་མེད་པའི་ཆོམ་རྐུན་དག །𓃒𓀀དྲན་པ་ཉམས་པའི་རྗེས་འབྲང་བས། །𓃒𓀀བསོད་ནམས་དག་ནི་ཉེར་བསགས་ཀྱང་། །𓃒𓀀རྐུན་པོས་ཕྲོགས་བཞིན་ངན་འགྲོར་འགྲོ། །𓃒\q𓃒\b
28	𓀀ཉོན་མོངས་ཆོམ་རྐུན་ཚོགས་འདི་ནི། །𓃒𓀀གླགས་སྐབས་ཚོལ་བར་བྱེད་པ་སྟེ། །𓃒𓀀གླགས་རྙེད་གྱུར་ནས་དགེ་འཕྲོག་ཅིང་། །𓃒𓀀བདེ་འགྲོའི་སྲོག་ཀྱང་འཇོམས་པར་བྱེད། །𓃒\q𓃒\b
29	𓀀དེ་བས་དྲན་པ་ཡིད་སྒོ་ནས། །𓃒𓀀གུད་དུ་ནམ་ཡང་མི་གཏོང་ངོ་། །𓃒𓀀སོང་ནའང་ངན་འགྲོ་གནོད་པ་དག །𓃒𓀀དྲན་པར་བྱས་ཏེ་ཉེ་བར་བཞག །𓃒\q𓃒\b
30	𓀀བླ་མ་དང་ནི་འགྲོགས་པ་ལས། །𓃒𓀀མཁན་པོས་རྗེས་སུ་བརྟན་པ་དང་། །𓃒𓀀འཇིགས་པས་སྐལ་ལྡན་གུས་བྱེད་ལ། །𓃒𓀀དྲན་པ་བདེ་བླག་ཉིད་དུ་སྐྱེ། །𓃒\q𓃒\b
31	𓀀སངས་རྒྱས་བྱང་ཆུབ་སེམས་དཔའ་དག །𓃒𓀀ཀུན་དུ་ཐོགས་མེད་གཟིགས་པར་ལྡན། །𓃒𓀀དེ་དག་ཐམས་ཅད་སྤྱན་སྔ་ན། །𓃒𓀀རྟག་པར་བདག་ནི་གནས་སོ་ཞེས། །𓃒\q𓃒\b
32	𓀀དེ་ལྟར་བསམས་ནས་ངོ་ཚ་དང་། །𓃒𓀀གུས་དང་འཇིགས་ལྡན་དེ་བཞིན་གནོས་། །𓃒𓀀དེས་ན་སངས་རྒྱས་རྗེས་དྲན་པའང་། །𓃒𓀀དེ་ལ་ཡང་དང་ཡང་དུ་འབྱུང་། །𓃒\q𓃒\b
33	𓀀གང་ཚེ་དྲན་པ་ཡིད་སྒོ་ནས། །𓃒𓀀བསྲུང་བའི་དོན་དུ་གནས་གྱུར་པ། །𓃒𓀀དེ་ཚེ་ཤེས་བཞིན་འོང་འགྱུར་ཞིང་། །𓃒𓀀སོང་བ་དག་ཀྱང་འོང་བར་འགྱུར། །𓃒\q𓃒\b
34	𓀀རེ་ཞིག་དང་པོ་འདི་འདྲའི་སེམས། །𓃒𓀀འདི་ནི་སྐྱོན་བཅས་ཤེས་བྱས་ནས། །𓃒𓀀དེ་ཚེ་བདག་གིས་ཤིང་བཞིན་དུ། །𓃒𓀀ཟུངས་ཐུབ་པར་ནི་གནས་པར་བྱ། །𓃒\q𓃒\b
35	𓀀དོན་མེད་གཡེང་བར་ལྟ་བ་ནི། །𓃒𓀀ནམ་ཡང་བདག་གིས་མི་བྱ་སྟེ། །𓃒𓀀ངེས་པར་སེམས་པས་རྟག་ཏུ་ནི། །𓃒𓀀མིག་ནི་ཕབ་སྟེ་བལྟ་བར་བྱ། །𓃒\q𓃒\b
36	𓀀ལྟ་བ་ངལ་བསོའི་ཆེད་དུ་ནི། །𓃒𓀀རེས་འགའ་ཕྱོགས་སུ་བལྟ་བར་བྱ། །𓃒𓀀འགའ་ཞིག་མིག་ལམ་སྣང་གྱུར་ན། །𓃒𓀀བལྟས་ནས་འོངས་པ་ལེགས་ཞེས་བརྗོད། །𓃒\q𓃒\b
37	𓀀ལམ་སོགས་འཇིགས་པ་བརྟག་པའི་ཕྱིར། །𓃒𓀀ཡང་དང་ཡང་དུ་ཕྱོགས་བཞིར་ལྟ། །𓃒𓀀ངལ་བསོས་ཁ་ནི་ཕྱིར་བལྟས་ནས། །𓃒𓀀རྒྱབ་ཀྱི་ཕྱོགས་སུ་བལྟ་བར་བྱ། །𓃒\q𓃒\b
38	𓀀མདུན་དང་རྒྱབ་ཏུ་བརྟག་བྱས་ནས། །𓃒𓀀འགྲོའམ་ཡང་ན་འོང་བྱ་སྟེ། །𓃒𓀀དེ་ལྟར་གནས་སྐབས་ཐམས་ཅད་དུ། །𓃒𓀀དགོས་པ་ཤེས་ནས་སྤྱད་པར་བྱ། །𓃒\q𓃒\b
39	𓀀ལུས་ཀྱིས་འདི་ལྟར་གནས་བྱ་ཞེས། །𓃒𓀀བྱ་བ་བསྡོགས་ནས་དེ་ནས་ནི། །𓃒𓀀སྐབས་སུ་ལུས་འདི་ཇི་ལྟ་བུར། །𓃒𓀀གནས་པ་ཡིན་ཞེས་བལྟ་བར་བྱ། །𓃒\q𓃒\b
40	𓀀སེམས་ཀྱི་གླང་ཆེན་མྱོས་པ་ནི། །𓃒𓀀ཆོས་ལ་སེམས་པའི་ཀ་ཆེན་ལ། །𓃒𓀀ཇི་ལྟར་བཏགས་པ་མི་འཆོར་བར། །𓃒𓀀དེ་ལྟར་འབད་པ་ཀུན་གྱིས་བརྟག །𓃒\q𓃒\b
41	𓀀ཅི་ནས་ཏིང་འཛིན་བརྩོན་པ་ནི། །𓃒𓀀སྐད་ཅིག་གཅིག་ཀྱང་མི་འཆོར་བར། །𓃒𓀀བདག་གི་ཡིད་འདི་གར་སྤྱོད་ཅེས། །𓃒𓀀དེ་ལྟར་ཡིད་ལ་སོ་སོར་བརྟག །𓃒\q𓃒\b
42	𓀀འཇིགས་དང་དགའ་སྟོན་སོགས་འབྲེལ་བར། །𓃒𓀀གལ་ཏེ་མི་ནུས་ཅི་བདེར་བྱ། །𓃒𓀀འདི་ལྟར་སྦྱིན་པའི་དུས་དག་ཏུ། །𓃒𓀀ཚུལ་ཁྲིམས་བཏང་སྙོམས་བྱ་བར་གསུངས། །𓃒\q𓃒\b
43	𓀀གང་ཞིག་བསམས་ཏེ་བྱར་བརྩམས་པ། །𓃒𓀀དེ་ལས་གཞན་དུ་མི་བསམ་སྟེ། །𓃒𓀀དེར་གཏང་བ་ཡི་བསམ་པ་ཡིས། །𓃒𓀀དེ་ཉིད་རེ་ཞིག་བསྒྲུབ་པར་བྱ། །𓃒\q𓃒\b
44	𓀀དེ་ལྟ་ན་ནི་ཀུན་ལེགས་བྱས། །𓃒𓀀གཞན་དུ་གཉི་གར་མི་འགྱུར་རོ། །𓃒𓀀ཤེས་བཞིན་མ་ཡིན་ཉེ་ཉོན་མོངས། །𓃒𓀀དེ་ལྟ་ན་ནི་འཕེལ་མི་འགྱུར། །𓃒\q𓃒\b
45	𓀀བྲེ་མོའི་གཏམ་ནི་སྣ་ཚོགས་དང་། །𓃒𓀀ངོ་མཚར་ལྟད་མོ་རྣམ་མང་པོ། །𓃒𓀀ཀུན་ལ་འཇུག་པར་གྱུར་པ་ན། །𓃒𓀀དེ་ལ་ཆགས་པ་སྤང་བར་བྱ།𓃒\q𓃒\b
46	𓀀།དོན་མེད་ས་རྐོ་རྩྭ་གཅོད་དང་། །𓃒𓀀ས་རིས་འདྲི་སོགས་བྱེད་གྱུར་ན། །𓃒𓀀བདེ་གཤེགས་བསླབ་པ་དྲན་བྱས་ནས། །𓃒𓀀སྐྲག་པས་དེ་ཡི་མོད་ལ་དོར། །𓃒\q𓃒\b
47	𓀀གང་ཚེ་བསྐྱོད་པར་འདོད་གྱུར་ཏམ། །𓃒𓀀སྨྲ་བར་འདོད་པར་གྱུར་ན་ཡང་། །𓃒𓀀དང་པོར་རང་གི་སེམས་བརྟགས་ནས། །𓃒𓀀བརྟན་པས་རིག་པ་ལྡན་པར་བྱ། །𓃒\q𓃒\b
48	𓀀གང་ཚེ་རང་ཡིད་ཆགས་པ་དང་། །𓃒𓀀ཁྲོ་བར་འདོད་པ་དེ་ཡི་ཚེ། །𓃒𓀀ལས་སུ་མི་བྱ་སྨྲ་མི་བྱ། །𓃒𓀀ཤིང་བཞིན་དུ་ནི་གནས་པར་བྱ། །𓃒\q𓃒\b
49	𓀀དགོད་དང་ག་ཞར་བཅས་པའམ། །𓃒𓀀གལ་ཏེ་ང་རྒྱལ་རྒྱགས་ལྡན་པའམ། །𓃒𓀀མཚང་འབྲུ་བ་ཡི་བསམ་པ་དང་། །𓃒𓀀གལ་ཏེ་སྐྱོར་འབྱིན་སླུ་སེམས་སམ། །𓃒\q𓃒\b
50	𓀀གང་ཚེ་བདག་བསྟོད་ལྷུར་ལེན་པའམ། །𓃒𓀀གཞན་ལ་སྨོད་པ་ཉིད་དང་ནི། །𓃒𓀀གཤེ་བཅས་འགྱོད་དང་བཅས་གྱུར་པ། །𓃒𓀀དེ་ཚེ་ཤིང་བཞིན་གནས་པར་བྱ། །𓃒\q𓃒\b
51	𓀀རྙེད་དང་བཀུར་སྟི་གྲགས་འདོད་པའམ། །𓃒𓀀གཡོག་འཁོར་དོན་དུ་གཉེར་འདོད་པའམ། །𓃒𓀀བདག་སེམས་རིམ་གྲོ་འདོད་གྱུར་ན། །𓃒𓀀དེ་ཚེ་ཤིང་བཞིན་གནས་པར་བྱ། །𓃒\q𓃒\b
52	𓀀གཞན་དོན་ཡལ་བར་འདོར་བ་དང་། །𓃒𓀀རང་དོན་གཉེར་བར་འདོད་པ་དང་། །𓃒𓀀སྨྲ་བར་འདོད་པའི་སེམས་བྱུང་ན། །𓃒𓀀དེས་ནི་ཤིང་བཞིན་གནས་པར་བྱ། །𓃒\q𓃒\b
53	𓀀མི་བཟོད་ལེ་ལོ་འཇིགས་པ་དང་། །𓃒𓀀དེ་བཞིན་སྤྱི་རྟོལ་མུ་ཅོར་དང་། །𓃒𓀀རང་གི་ཕྱོགས་ཞེན་སེམས་བྱུང་ན། །𓃒𓀀དེ་ཚེ་ཤིང་བཞིན་གནས་པར་བྱ། །𓃒\q𓃒\b
54	𓀀དེ་ལྟར་ཀུན་ནས་ཉོན་མོངས་དང་། །𓃒𓀀དོན་མེད་བརྩོན་པའི་ཡིད་བརྟགས་ནས། །𓃒𓀀དེ་ཚེ་དཔའ་བོས་གཉེན་པོ་ཡིས། །𓃒𓀀དེ་ནི་བརྟན་པོར་གཟུང་བར་བྱ། །𓃒\q𓃒\b
55	𓀀ཤིན་ཏུ་ངེས་དང་རབ་དད་དང་། །𓃒𓀀བརྟན་དང་གུས་དང་ཞེ་སར་བཅས། །𓃒𓀀ངོ་ཚ་ཤེས་དང་འཇིགས་བཅས་དང་། །𓃒𓀀ཞི་ཞིང་གཞན་དགའ་བྱེད་ལ་བརྩོན། །𓃒\q𓃒\b
56	𓀀ཕན་ཚུན་མི་མཐུན་བྱིས་པ་ཡི། །𓃒𓀀འདོད་པ་རྣམས་ཀྱིས་མི་སྐྱོ་ཞིང་། །𓃒𓀀ཉོན་མོངས་སྐྱེས་པ་འདི་དག་གི། །𓃒𓀀སེམས་འདི་བྱུང་སྙམ་བརྩེར་ལྡན་དང་། །𓃒\q𓃒\b
57	𓀀ཁ་ན་མ་ཐོ་མེད་དངོས་ལ། །𓃒𓀀བདག་དང་སེམས་ཅན་དབང་བྱས་ཤིང་། །𓃒𓀀སྤྲུལ་པ་བཞིན་དུ་ང་མེད་པར། །𓃒𓀀ཡིད་འདི་རྟག་ཏུ་གཟུང་བར་བྱ།𓃒\q𓃒\b
58	𓀀།རིང་ཞིག་ལོན་ནས་དལ་བའི་མཆོག །𓃒𓀀ཐོབ་པ་ཡང་དང་ཡང་བསམས་ནས། །𓃒𓀀སེམས་དེ་ལྟ་བུར་རི་རབ་ལྟར། །𓃒𓀀རབ་ཏུ་མི་གཡོ་གཟུང་བར་བྱ། །𓃒\q𓃒\b
59	𓀀བྱ་རྒོད་ཤ་ལ་ཆགས་པ་ཡིས། །𓃒𓀀ཕན་ཚུན་ཀུན་དུ་བཤལ་ཁྲིད་ཀྱང་། །𓃒𓀀ཡིད་ཁྱོད་མི་དགར་མི་བྱེད་ན། །𓃒𓀀ད་ལྟ་ཅི་ཕྱིར་ཁ་ཏ་བྱེད། །𓃒\q𓃒\b
60	𓀀ལུས་འདི་བདག་གིར་གཟུང་བྱས་ནས། །𓃒𓀀ཡིད་ཁྱོད་ཅི་ཕྱིར་སྲུང་བར་བྱེད། །𓃒𓀀ཁྱོད་དང་འདི་གཉིས་སོ་སོ་ན། །𓃒𓀀དེས་ཀོ་ཁྱོད་ལ་ཅི་ཞིག་བྱ། །𓃒\q𓃒\b
61	𓀀རྨོངས་པའི་ཡིད་ཁྱོད་ཅི་ཡི་ཕྱིར། །𓃒𓀀ཤིང་གཟུགས་གཙང་མ་གཟུང་མི་བྱེད། །𓃒𓀀མི་གཙང་ཚོགས་ཀྱི་འཁྲུལ་འཁོར་འདི། །𓃒𓀀རུལ་བ་བསྲུངས་ཏེ་ཅི་ཞིག་རུང་།𓃒\q𓃒\b
62	𓀀།ཐོག་མར་པགས་པའི་རིམ་པ་འདི། །𓃒𓀀རང་གི་བློ་ཡིས་ཐ་དད་ཕྱེ། །𓃒𓀀ཤ་ཡང་རུས་པའི་དྲ་བ་ལས། །𓃒𓀀ཤེས་རབ་མཚོན་གྱིས་གུད་དུ་ཕྱེ། །𓃒\q𓃒\b
63	𓀀རུས་པ་རྣམས་ཀྱང་དབྱེ་བྱས་ནས། །𓃒𓀀རྐང་གི་བར་དུ་བལྟ་བྱ་ཞིང་། །𓃒𓀀འདི་ལ་སྙིང་པོ་ཅི་ཡོད་ཅེས། །𓃒𓀀བདག་ཉིད་ཀྱིས་ནི་བརྟག་པར་གྱིས། །
64	དེ𓃒\q𓃒\b
65	𓀀་ལྟར་འབད་དེ་བཙལ་ཀྱང་དེར། །𓃒𓀀ཁྱོད་ཀྱིས་སྙིང་པོ་མ་མཐོང་ན། །𓃒𓀀ད་དུང་ཅི་ཕྱིར་ཆགས་ཚུལ་གྱིས། །𓃒𓀀ཁྱོད་ནི་ལུས་འདི་སྲུང་བར་བྱེད། །𓃒\q𓃒\b
66	𓀀ཁྱོད་ཀྱིས་མི་གཙང་བཟར་མི་རུང་། །𓃒𓀀ཁྲག་ཀྱང་བཏུང་དུ་མི་རུང་ལ། །𓃒𓀀རྒྱུ་ལྟོའང་གཞིབ་ཏུ་མི་རུང་ན། །𓃒𓀀ལུས་ཀྱིས་ཁྱོད་ལ་ཅི་ཞིག་བྱ།𓃒\q𓃒\b
67	𓀀།ཉིས་ན་ཝ་དང་བྱ་རྒོད་ཀྱིས། །𓃒𓀀ཟས་ཀྱི་དོན་དུ་འདི་བསྲུང་རིགས། །𓃒𓀀མི་འོ་ཅོག་གི་ལུས་འདི་ནི། །𓃒𓀀བཀོལ་བར་བྱ་བ་ཉིད་དུ་ཟད། །𓃒\q𓃒\b
68	𓀀འདི་ལྟར་ཁྱོད་ཀྱིས་བསྲུངས་ཀྱང་ནི། །𓃒𓀀འཆི་བདག་བརྩེ་བ་མེད་པ་ཡིས། །𓃒𓀀ཕྲོགས་ཏེ་བྱ་དང་ཁྱིར་བྱིན་ན། །𓃒𓀀དེ་ཚེ་ཁྱོད་ཀྱིས་ཅི་བྱར་ཡོད། །𓃒\q𓃒\b
69	𓀀བྲན་གཡོག་བཀོལ་དུ་མི་བཏུབ་ལའང་། །𓃒𓀀གོས་ལ་སོགས་པ་མི་སྦྱིན་ན། །𓃒𓀀ལུས་འདི་བསྙོད་ཀྱང་གཞན་འགྲོ་ན། །𓃒𓀀ཁྱོད་ཀོ་ཅི་སྟེ་ཤ་ཐང་གསོ། །𓃒\q𓃒\b
70	𓀀འདི་ལ་གླ་རྔན་བྱིན་ནས་ནི། །𓃒𓀀ད་ནི་རང་གི་དོན་བྱེད་ཆུག །𓃒𓀀ཕན་པ་མེད་པར་འདི་ལ་ནི། །𓃒𓀀ཐམས་ཅད་སྦྱིན་པར་མི་བྱའོ།𓃒\q𓃒\b
71	𓀀།འགྲོ་དང་འོང་བའི་རྟེན་ཙམ་དུ། །𓃒𓀀ལུས་ལ་གྲུ་ཡི་བློ་བཞག་སྟེ། །𓃒𓀀སེམས་ཅན་རྣམས་དོན་བསྒྲུབ་པའི་ཕྱིར། །𓃒𓀀ཡིད་བཞིན་གྱི་ནི་ལུས་སུ་བསྒྱུར། །𓃒\q𓃒\b
72	𓀀དེ་ལྟར་རང་དབང་ཡོད་ཀྱིས་དེ། །𓃒𓀀རྟག་ཏུ་འཛུམ་པའི་བཞིན་དུ་གྱིས། །𓃒𓀀ཁྲོ་གཉེར་ངོ་ཟུམ་ཡོངས་ཐོང་སྟེ། །𓃒𓀀འགྲོ་བའི་བཤེས་དང་གསོང་པོར་གྱིས། །𓃒\q𓃒\b
73	𓀀ཁྲི་ལ་སོགས་པ་བབ་ཅོལ་དུ། །𓃒𓀀སྒྲ་དང་བཅས་པར་མི་དོར་རོ། །𓃒𓀀སྒོ་ཡང་དྲག་ཏུ་མི་དབྱེ་སྟེ། །𓃒𓀀རྟག་ཏུ་གཅོམ་བསྐྱུངས་དགའ་བར་བྱ། །𓃒\q𓃒\b
74	𓀀ཆུ་སྐྱར་བྱི་ལ་ཆོམ་རྐུན་དག །𓃒𓀀སྒྲ་མེད་འཇབ་ཅིང་འགྲོ་བ་ཡིས། །𓃒𓀀མངོན་པར་འདོད་པའི་དོན་སྒྲུབ་པ། །𓃒𓀀ཐུབ་པས་རྟག་ཏུ་དེ་བཞིན་སྤྱད། །𓃒\q𓃒\b
75	𓀀གཞན་ལ་བཞེན་བསྐུལ་འདེབས་མཁས་ཤིང་། །𓃒𓀀མ་བཅོལ་ཕན་པ་བྱེད་པའི་ངག །𓃒𓀀གུས་པས་སྤྱི་བོས་བླང་གྱིས་ཏེ། །𓃒𓀀རྟག་ཏུ་ཀུན་གྱི་སློབ་མར་གྱུར། །𓃒\q𓃒\b
76	𓀀ལེགས་པར་སྨས་པ་ཐམས་ཅད་ལ། །𓃒𓀀དགེ་བར་གསུངས་ཞེས་བརྗོད་པར་བྱ། །𓃒𓀀བསོད་ནམས་བྱེད་པ་མཐོང་གྱུར་ན། །𓃒𓀀བསྟོད་པས་ལེགས་པར་དགའ་བ་བསྐྱེད། །𓃒\q𓃒\b
77	𓀀ལྐོག་ན་ཡོན་ཏན་བརྗོད་བྱ་ཞིང་། །𓃒𓀀ཡོན་ཏན་བརྗོད་ན་རྗེས་སུ་བརྗོད། །𓃒𓀀རང་གི་ཡོན་ཏན་བརྗོད་ན་དེ། །𓃒𓀀ཡོན་ཏན་ཤེས་པར་རིག་པར་བྱ། །𓃒\q𓃒\b
78	𓀀རྩོམ་པ་ཐམས་ཅད་དགའ་ཕྱིར་ཏེ། །𓃒𓀀དེ་ནི་རིན་གྱིས་ཉོ་ནའང་དཀོན། །𓃒𓀀དེ་ལྟས་གཞན་བྱས་ཡོན་ཏན་གྱིས། །𓃒𓀀དགའ་བའི་བདེ་བ་སྤྱད་པར་བྱ། །𓃒\q𓃒\b
79	𓀀བདག་ལ་འདིར་གོང་ཡོང་མེད་ལ། །𓃒𓀀ཕ་རོལ་དུ་ཡང་བདེ་བ་ཆེ། །𓃒𓀀ཉེས་པས་མི་དགའ་སྡུག་བསྔལ་ཞིང་། །𓃒𓀀ཕ་རོལ་དུ་ཡང་སྡུག་བསྔལ་ཆེ། །𓃒\q𓃒\b
80	𓀀སྨྲ་ན་ཡིད་ཕེབས་འབྲེལ་པ་དང་། །𓃒𓀀དོན་གསལ་ཡིད་དུ་འོང་བ་དང་། །𓃒𓀀ཆགས་དང་ཞེ་སྡང་སྤངས་པ་དང་། །𓃒𓀀འཇམ་ཞིང་རན་པར་སྨྲ་བར་བྱ། །𓃒\q𓃒\b
81	𓀀མིག་གིས་སེམས་ཅན་ལྟ་ན་ཡང་། །𓃒𓀀འདི་དག་ཉིད་ལ་བརྟེན་ནས་བདག །𓃒𓀀སངས་རྒྱས་ཉིད་དུ་འགྱུར་རོ་ཞེས། །𓃒𓀀དྲང་ཞིང་བྱམས་པའི་ཚུལ་གྱིས་བལྟ། །𓃒\q𓃒\b
82	𓀀རྟག་པར་མངོན་ཞེན་གྱིས་བསླང་བའམ། །𓃒𓀀གཉེན་པོ་ཡིས་ནི་བསླང་བ་ཉིད། །𓃒𓀀ཡོན་ཏན་དང་ནི་ཕན་འདོགས་ཞིང་། །𓃒𓀀སྡུག་བསྔལ་བ་ལ་དགེ་ཆེན་འགྱུར། །𓃒\q𓃒\b
83	𓀀མཁས་ཤིང་ལྡང་དང་ལྡན་བྱས་ནས། །𓃒𓀀ལས་རྣམས་བདག་གིས་རྟག་ཏུ་བྱ། །𓃒𓀀ལས་རྣམས་ཀུན་ལ་སུ་ལ་ཡང་། །𓃒𓀀ལྟོས་པར་བྱ་བ་མ་ཡིན་ནོ། །𓃒\q𓃒\b
84	𓀀སྦྱིན་པའི་ཕ་རོལ་ཕྱིན་ལ་སོགས། །𓃒𓀀གོང་ནས་གོང་དུ་ཁྱད་ཞུགས་སྤྱད། །𓃒𓀀ཆུང་ངུའི་ཕྱིར་ནི་ཆེ་མི་གཏང་། །𓃒𓀀གཙོ་ཆེར་གཞན་གྱི་དོན་བསམ་མོ། །𓃒\q𓃒\b
85	𓀀དེ་ལྟར་རིག་བྱས་གཞན་དོན་ལ། །𓃒𓀀རྟག་ཏུ་བརྩོན་པར་གནས་པར་བྱ། །𓃒𓀀ཐུགས་རྗེ་མངའ་བ་རིང་གཟིགས་པས། །𓃒𓀀བཀག་པ་རྣམས་ཀྱང་དེ་ལ་གནང་། །𓃒\q𓃒\b
86	𓀀ལོག་པར་ལྷུང་དང་མགོན་མེད་དང་། །𓃒𓀀བརྟུལ་ཞུགས་གནས་ལ་བགོ་བྱ་ཞིང་། །𓃒𓀀རན་པ་ཙམ་དུ་བཟའ་བྱ་སྟེ། །𓃒𓀀ཆོས་གོས་གསུམ་མ་གཏོགས་པ་སྦྱིན། །𓃒\q𓃒\b
87	𓀀དམ་པའི་ཆོས་ནི་སྤྱོད་པའི་ལུས། །𓃒𓀀ཕྲན་ཚེགས་ཆེད་དུ་གནོད་མི་བྱ། །𓃒𓀀དེ་ལྟར་བྱས་ན་སེམས་ཅན་གྱི། །𓃒𓀀བསམ་པ་མྱུར་དུ་རྫོགས་པར་འགྱུར།𓃒\q𓃒\b
88	𓀀།སྙིང་རྗེའི་བསམ་པ་མ་དག་པར། །𓃒𓀀ལུས་འདི་གཏང་བར་མི་བྱ་སྟེ། །𓃒𓀀ཅི་ནས་འདི་དང་གཞན་དུ་ཡང་། །𓃒𓀀དོན་ཆེན་སྒྲུབ་པའི་རྒྱུར་གཏང་ངོ་། །𓃒\q𓃒\b
89	𓀀མ་གུས་པ་ལ་ཆོས་མི་བཤད། །𓃒𓀀མི་ན་བཞིན་དུ་མགོ་དཀྲིས་དང་། །𓃒𓀀གདུགས་དང་འཁར་བ་མཚོན་ཐོགས་དང་། །𓃒𓀀མགོ་བོ་གཡོགས་པ་དག་ལ་མིན། །𓃒\q𓃒\b
90	𓀀དམན་ལ་ཟབ་དང་རྒྱ་ཆེ་དང་། །𓃒𓀀སྐྱེས་པ་མེད་པར་བུད་མེད་མིན། །𓃒𓀀དམན་དང་མཆོག་གི་ཆོས་རྣམས་ལ། །𓃒𓀀མཚུངས་པར་གུས་པས་ཀུན་དུ་སྤྱད། །𓃒\q𓃒\b
91	𓀀རྒྱ་ཆེན་ཆོས་ཀྱི་སྣོད་གྱུར་པ། །𓃒𓀀དམན་པའི་ཆོས་ལ་སྦྱར་མི་བྱ། །𓃒𓀀སྤྱོད་པ་ཡོངས་སུ་དོར་མི་བྱ། །𓃒𓀀མདོ་དང་སྔགས་ཀྱིས་འདྲིད་མི་བྱ། །𓃒\q𓃒\b
92	𓀀སོ་ཤིང་དང་ནི་མཆིལ་མ་དག །𓃒𓀀དོར་བ་ན་ནི་དགབ་པར་བྱ། །𓃒𓀀གཅི་ལ་སོགས་པའང་ལོངས་སྤྱོད་པའི། །𓃒𓀀ཆུ་དང་ཐང་ལ་དོར་བ་སྨད།𓃒\q𓃒\b
93	𓀀།ཁ་བཀང་བ་དང་སྒྲ་བཅས་དང་། །𓃒𓀀ཁ་གདངས་ནས་ནི་བཟའ་མི་བྱ། །𓃒𓀀རྐང་པ་བརྐྱང་སྟེ་མི་འདུག་ཅིང་། །𓃒𓀀ལག་པ་མཉམ་པར་མི་མཉེའོ། །𓃒\q𓃒\b
94	𓀀བཞོན་པ་མལ་སྟན་གནས་དག་ཏུ། །𓃒𓀀བུད་མེད་གཞན་དང་གཅིག་མི་བྱ། །𓃒𓀀འཇིག་རྟེན་མ་དད་གྱུར་པ་ཀུན། །𓃒𓀀མཐོང་དང་དྲིས་ཏེ་སྤང་བར་བྱ། །𓃒\q𓃒\b
95	𓀀སོར་མོས་བརྡ་ནི་མི་བྱ་སྟེ། །𓃒𓀀གུས་དང་བཅས་པས་གཡས་པ་ཡི། །𓃒𓀀ལག་པ་དག་ནི་ཀུན་གྱིས་ཀྱང་། །𓃒𓀀ལམ་ཡང་དེ་ལྟར་བསྟན་པར་བྱ། །𓃒\q𓃒\b
96	𓀀ལག་པ་ཤས་ཆེར་བསྐྱོད་མིན་ཏེ། །𓃒𓀀ཅུང་ཟད་བསྐྱོད་ལ་སྒྲ་བསྒྲགས་པ། །𓃒𓀀སེ་གོལ་ལ་སོགས་བརྡ་བྱས་ཏེ། །𓃒𓀀གཞན་དུ་མ་བསྡམས་པར་འགྱུར་རོ། །𓃒\q𓃒\b
97	𓀀མགོན་པོ་མྱ་ངན་འདས་གཟིམས་ལྟར། །𓃒𓀀འདོད་པའི་ཕྱོགས་སུ་ཉལ་བར་བྱ། །𓃒𓀀ཤེས་བཞིན་མྱུར་དུ་ལྡང་སེམས་ལ། །𓃒𓀀ཐོག་མ་ཉིད་དུ་ངེས་པར་སྦྱར། །𓃒\q𓃒\b
98	𓀀བྱང་ཆུབ་སེམས་དཔའི་སྤྱོད་པ་དག །𓃒𓀀ཚད་མེད་པར་ནི་གསུངས་པ་ལས། །𓃒𓀀སེམས་སྦྱང་བ་ཡི་སྤྱོད་པ་ནི། །𓃒𓀀ངེས་པར་དེ་སྲིད་སྤྱད་པར་བྱ། །𓃒\q𓃒\b
99	𓀀ཉིན་དང་མཚན་མོ་ལན་གསུམ་དུ། །𓃒𓀀ཕུང་པོ་གསུམ་པ་གདོན་བྱ་ཞིང་། །𓃒𓀀རྒྱལ་དང་བྱང་ཆུབ་སེམས་བརྟེན་པས། །𓃒𓀀ལྟུང་བའི་ལྷག་མ་དེས་ཞི་བྱ། །𓃒\q𓃒\b
100	𓀀རང་ངམ་གཞན་གྱི་དབང་ཡང་རུང་། །𓃒𓀀གནས་སྐབས་གང་དུ་ཅི་སྤྱོད་ཀྱང་། །𓃒𓀀བསླབ་པར་གསུངས་པ་གང་ཡིན་པའི། །𓃒𓀀གནས་སྐབས་དེ་ལ་འབད་དེ་བསླབ། །𓃒\q𓃒\b
101	𓀀རྒྱལ་སྲས་རྣམས་ཀྱིས་མི་བསླབ་པ། །𓃒𓀀དེ་ནི་གང་ཡང་ཡོད་མིན་ཏེ། །𓃒𓀀དེ་ལྟར་གནས་པའི་མཁས་པ་ལ། །𓃒𓀀བསོད་ནམས་མི་འགྱུར་གང་ཡང་མེད། །𓃒\q𓃒\b
102	𓀀དངོས་སམ་ཡང་ན་བརྒྱུད་ཀྱང་རུང་། །𓃒𓀀སེམས་ཅན་དོན་ལས་གཞན་མི་སྤྱད། །𓃒𓀀སེམས་ཅན་ཁོ་ནའི་དོན་གྱི་ཕྱིར། །𓃒𓀀ཐམས་ཅད་བྱང་ཆུབ་ཕྱིར་བསྔོའོ།𓃒\q𓃒\b
103	𓀀།རྟག་པར་དགེ་བའི་བཤེས་གཉེན་ནི། །𓃒𓀀ཐེག་ཆེན་དོན་ལ་མཁས་པ་དང་། །𓃒𓀀བྱང་ཆུབ་སེམས་དཔའི་བརྟུལ་ཞུགས་མཆོག །𓃒𓀀སྲོག་གི་ཕྱིར་ཡང་མི་བཏང་ངོ་། །𓃒\q𓃒\b
104	𓀀དཔལ་འབྱུང་བ་ཡི་རྣམ་ཐར་ལས། །𓃒𓀀བླ་མ་བསྟེན་པའི་ཚུལ་ལྟར་བསླབ། །𓃒𓀀འདི་དང་སངས་རྒྱས་བཀའ་སྩལ་གཞན། །𓃒𓀀མདོ་སྡེ་བཀླགས་ནས་ཤེས་པར་བྱ། །𓃒\q𓃒\b
105	𓀀མདོ་སྡེ་རྣམས་ལས་བསླབ་པ་སྣང་། །𓃒𓀀དེ་བས་མདོ་སྡེ་བཀླག་པར་བྱ། །𓃒𓀀ནམ་མཁའི་སྙིང་པོའི་མདོ་སྡེ་ནི། །𓃒𓀀ཐོག་མ་ཉིད་དུ་བལྟ་བར་བྱ། །𓃒\q𓃒\b
106	𓀀གང་ཕྱིར་རྟག་ཏུ་སྤྱད་པ་ནི། །𓃒𓀀དེ་ལས་རྒྱ་ཆེར་རབ་སྟོན་པས། །𓃒𓀀བསླབ་པ་ཀུན་ལས་བཏུས་པ་ཡང་། །𓃒𓀀ངེས་པར་ཡང་དང་ཡང་དུ་བལྟ། །𓃒\q𓃒\b
107	𓀀ཡང་ན་རེ་ཞིག་མདོར་བསྡུས་པའི། །𓃒𓀀མདོ་རྣམས་ཀུན་ལས་བཏུས་པ་བལྟ། །𓃒𓀀འཕགས་པ་ཀླུ་སྒྲུབ་ཀྱིས་མཛད་པའི། །𓃒𓀀གཉིས་པོ་འང་འབད་པས་བལྟ་བར་བྱ། །𓃒\q𓃒\b
108	𓀀གང་ལས་གང་ནི་མ་བཀག་པ། །𓃒𓀀དེ་ཉིད་སྤྱད་པར་བྱ་བ་སྟེ། །𓃒𓀀འཇིག་རྟེན་སེམས་ནི་བསྲུང་བའི་ཕྱིར། །𓃒𓀀བསླབ་པ་མཐོང་ནས་ཡང་དག་སྤྱད། །𓃒\q𓃒\b
109	𓀀ལུས་དང་སེམས་ཀྱི་གནས་སྐབས་ལ། །𓃒𓀀ཡང་དང་ཡང་དུ་བརྟག་བྱ་བ། །𓃒𓀀དེ་ཉིད་ཁོ་ན་མདོར་ན་ནི། །𓃒𓀀ཤེས་བཞིན་བསྲུང་བའི་མཚན་ཉིད་དོ། །𓃒\q𓃒\b
110	𓀀ལུས་ཀྱིས་འདི་དག་སྤྱད་པར་བྱ། །𓃒𓀀ཚིག་ཙམ་བརྗོད་པས་ཅི་ཞིག་འགྲུབ། །𓃒𓀀སྨན་དཔྱད་བཀླགས་པ་ཙམ་གྱིས་ནི། །𓃒𓀀ནད་པ་དག་ལ་ཕན་འགྱུར་རམ། །𓃒\q𓃒\b
111	𓀀བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། ཤེས་བཞིན་བསྲུང་བར་བྱ་བ་སྟེ་ལེའུ་ལྔ་པའོ།། །།𓃒\q𓃒\b
1	𓀀བསྐལ་པ་སྟོང་དུ་བསགས་པ་ཡི། །𓃒𓀀སྦྱིན་དང་བདེ་གཤེགས་མཆོད་ལ་སོགས། །𓃒𓀀ལེགས་སྤྱད་གང་ཡིན་དེ་ཀུན་ཡང་། །𓃒𓀀ཁོང་ཁྲོ་གཅིག་གིས་འཇོམས་པར་བྱེད། །𓃒\q𓃒\b
2	𓀀ཞེ་སྡང་ལྟ་བུའི་སྡིག་པ་མེད། །𓃒𓀀བཟོད་པ་ལྟ་བུའི་དཀའ་ཐུབ་མེད། །𓃒𓀀དེ་བས་བཟོད་ལ་ནན་ཏན་དུ། །𓃒𓀀སྣ་ཚོགས་ཚུལ་དུ་བསྒོམ་པར་བྱ། །𓃒\q𓃒\b
3	𓀀ཞེ་སྡང་ཟུག་རྔུའི་སེམས་འཆང་ན། །𓃒𓀀ཡིད་ནི་ཞི་བ་ཉམས་མི་མྱོང་། །𓃒𓀀དགའ་དང་བདེ་བའང་མི་འཐོབ་ལ། །𓃒𓀀གཉིད་མི་འོང་ཞིང་བརྟན་མེད་འགྱུར། །𓃒\q𓃒\b
4	𓀀གང་དག་ནོར་དང་བཀུར་སྟི་ཡིས། །𓃒𓀀དྲིན་བྱིན་དེ་ལ་བརྟེན་གྱུར་པ། །𓃒𓀀དེ་དག་ཀྱང་ནི་སྡང་ལྡན་པའི། །𓃒𓀀རྗེ་དཔོན་དེ་ལ་གསོད་པར་རྒོལ། །𓃒\q𓃒\b
5	𓀀དེ་ཡིས་མཛའ་བཤེས་སྐྱོ་བར་འགྱུར། །𓃒𓀀སྦྱིན་པས་བསྡུས་ཀྱང་བསྟེན་མི་བྱེད། །𓃒𓀀མདོར་ན་ཁྲོ་བ་བདེར་གནས་པ། །𓃒𓀀དེ་ནི་འགའ་ཡང་ཡོད་མ་ཡིན། །𓃒\q𓃒\b
6	𓀀ཁྲོ་བའི་དགྲ་ཡིས་དེ་ལ་སོགས། །𓃒𓀀སྡུག་བསྔལ་དག་ནི་བྱེད་པར་འགྱུར། །𓃒𓀀གང་ཞིག་བསྒྲིམས་ཏེ་ཁྲོ་འཇོམས་པ། །𓃒𓀀དེ་ནི་འདི་དང་གཞན་དུ་བདེ། །𓃒\q𓃒\b
7	𓀀མི་འདོད་བྱས་དང་འདོད་པ་ཡི། །𓃒𓀀གེགས་བྱས་པ་ལ་བྱུང་གྱུར་པ། །𓃒𓀀ཡིད་མི་བདེ་བའི་ཟས་རྙེད་ནས། །𓃒𓀀ཞེ་སྡང་བརྟས་ཏེ་བདག་འཇོམས་སོ། །𓃒\q𓃒\b
8	𓀀དེ་ལྟས་བདག་གིས་དགྲ་བོ་དེའི། །𓃒𓀀ཟས་ནི་རྣམ་པར་གཞོམ་པར་བྱ། །𓃒𓀀འདི་ལྟར་བདག་ལ་གནོད་པ་ལས། །𓃒𓀀དགྲ་འདི་ལ་ནི་ལས་གཞན་མེད། །𓃒\q𓃒\b
9	𓀀ཅི་ལ་བབ་ཀྱང་བདག་གིས་ནི། །𓃒𓀀དགའ་བའི་ཡིད་ནི་དཀྲུགས་མི་བྱ། །𓃒𓀀མི་དགའ་བྱས་ཀྱང་འདོད་མི་འགྲུབ། །𓃒𓀀དགེ་བ་དག་ནི་ཉམས་པར་འགྱུར། །𓃒\q𓃒\b
10	𓀀གལ་ཏེ་བཅོས་སུ་ཡོད་ན་ནི། །𓃒𓀀དེ་ལ་མི་དགར་ཅི་ཞིག་ཡོད། །𓃒𓀀གལ་ཏེ་བཅོས་སུ་མེད་ན་ནི། །𓃒𓀀དེ་ལ་མི་དགའ་བྱས་ཅི་ཕན། །𓃒\q𓃒\b
11	𓀀བདག་གམ་བདག་གི་བཤེས་རྣམས་ལ། །𓃒𓀀སྡུག་བསྔལ་བརྙས་དང་ཚིག་རྩུབ་དང་། །𓃒𓀀མི་སྙན་ཞེས་བྱ་མི་འདོད་དེ། །𓃒𓀀དགྲ་ལ་དེ་ལས་བཟློག་པས་སོ། །𓃒\q𓃒\b
12	𓀀བདེ་བའི་རྒྱུ་ནི་རེས་འགའ་འབྱུང་། །𓃒𓀀སྡུག་བསྔལ་རྒྱུ་ནི་ཤིན་ཏུ་མང་། །𓃒𓀀སྡུག་བསྔལ་མེད་པར་ངེས་འབྱུང་མེད། །𓃒𓀀དེ་བས་སེམས་ཁྱོད་བརྟན་པར་མནོས།𓃒\q𓃒\b
13	𓀀།དཀའ་ཟློག་དད་དང་ཀརྣ་པ། །𓃒𓀀བསྲེག་དང་བཅད་སོགས་ཚོར་བ་ནི། །𓃒𓀀དོན་མེད་བཟོད་བྱེད་ཐར་པ་ཡི། །𓃒𓀀དོན་དུ་བདག་གོ་ཅི་ཕྱིར་སྔར། །𓃒\q𓃒\b
14	𓀀གོམས་ནི་སླ་བར་མི་འགྱུར་བའི། །𓃒𓀀དངོས་དེ་གང་ཡང་ཡོད་མ་ཡིན། །𓃒𓀀དེ་བས་གནོད་པ་ཆུང་གོམས་པས། །𓃒𓀀གནོད་པ་ཆེན་པོ་བཟོད་པར་བྱོས། །𓃒\q𓃒\b
15	𓀀སྦྲུལ་དང་ཤ་སྦྲང་དག་དང་ནི། །𓃒𓀀བཀྲེས་སྐོམ་ལ་སོགས་ཚོར་བ་དང་། །𓃒𓀀གཡན་པ་ལ་སོགས་བཅས་པ་ཡི། །𓃒𓀀དོན་མེད་སྡུག་བསྔལ་ཅིས་མ་མཐོང་། །𓃒\q𓃒\b
16	𓀀ཚ་གྲང་ཆར་དང་རླུང་སོགས་དང་། །𓃒𓀀ནད་དང་འཆིང་དང་རྡེག་སོགས་ལ། །𓃒𓀀བདག་གིས་བཟེ་རེ་མི་བྱ་སྟེ། །𓃒𓀀དེ་ལྟར་བྱས་ན་གནོད་པ་འཕེལ། །𓃒\q𓃒\b
17	𓀀ལ་ལ་བདག་གི་ཁྲག་མཐོང་ན། །𓃒𓀀དཔའ་བརྟན་ལྷག་པར་སྐྱེ་འགྱུར་ཡོད། །𓃒𓀀ལ་ལ་གཞན་གྱི་ཁྲག་མཐོང་ན། །𓃒𓀀བོག་ཅིང་བརྒྱལ་བར་འགྱུར་བ་ཡོད། །𓃒\q𓃒\b
18	𓀀དེ་ནི་སེམས་ཀྱི་ངང་བརྟན་དང་། །𓃒𓀀སྡར་མའི་ཚུལ་ལས་གྱུར་པ་ཡིན། །𓃒𓀀དེ་བས་གནོད་པ་ཁྱད་བསད་ཅིང་། །𓃒𓀀སྡུག་བསྔལ་རྣམས་ཀྱིས་མི་ཚུགས་བྱོས། །𓃒\q𓃒\b
19	𓀀མཁས་པས་སྡུག་བསྔལ་བྱུང་ཡང་ནི། །𓃒𓀀སེམས་ཀྱི་རབ་དང་རྙོག་མི་བྱ། །𓃒𓀀ཉོན་མོངས་རྣམས་དང་གཡུལ་འགྱེད་ལ། །𓃒𓀀གཡུལ་འགྱེད་ཚེ་ན་གནོད་པ་མང་། །𓃒\q𓃒\b
20	𓀀སྡུག་བསྔལ་ཐམས་ཅད་ཁྱད་བསད་ནས། །𓃒𓀀ཞེ་སྡང་ལ་སོགས་དགྲ་འཇོམས་པ། །𓃒𓀀དེ་དག་རྒྱལ་བྱེད་དཔའ་བོ་སྟེ། །𓃒𓀀ལྷག་མ་རོ་ལ་གསོད་པའོ། །𓃒\q𓃒\b
21	𓀀གཞན་ཡང་སྡུག་བསྔལ་ཡོན་ཏན་ནི། །𓃒𓀀སྐྱོ་བས་དྲེགས་པ་སེལ་བར་བྱེད། །𓃒𓀀འཁོར་བ་པ་ལ་སྙིང་རྗེ་སྐྱེ། །𓃒𓀀སྡིག་ལ་འཛེམ་དང་དགེ་ལ་དགའ། །𓃒\q𓃒\b
22	𓀀མཁྲིས་པ་ལ་སོགས་སྡུག་བསྔལ་གྱི། །𓃒𓀀འབྱུང་གནས་ཆེ་ལ་མི་ཁྲོ་བར། །𓃒𓀀སེམས་ཡོད་རྣམས་ལ་ཅི་སྟེ་ཁྲོ། །𓃒𓀀དེ་དག་ཀུན་ཀྱང་རྐྱེན་གྱིས་བསྐུལ། །𓃒\q𓃒\b
23	𓀀དཔེར་ན་མི་འདོད་བཞིན་དུ་ཡང་། །𓃒𓀀ནད་འདི་འབྱུང་བར་འགྱུར་བ་ལྟར། །𓃒𓀀དེ་བཞིན་མི་འདོད་བཞིན་དུ་ཡང་། །𓃒𓀀ནན་གྱིས་ཉོན་མོངས་འབྱུང་བར་འགྱུར། །𓃒\q𓃒\b
24	𓀀ཁྲོ་བར་བྱ་ཞེས་མ་བསམས་ཀྱང་། །𓃒𓀀སྐྱེ་བོ་རྣམས་ནི་གྱི་ནར་ཁྲོ། །𓃒𓀀བསྐྱེད་པར་བྱ་ཞེས་མ་བསམས་ཀྱང་། །𓃒𓀀ཁྲོ་བ་དེ་བཞིན་སྐྱེ་བར་འགྱུར།𓃒\q𓃒\b
25	𓀀།ཉེས་པ་ཇི་སྙེད་ཐམས་ཅད་དང་། །𓃒𓀀སྡིག་པ་རྣམ་པ་སྣ་ཚོགས་པ། །𓃒𓀀དེ་ཀུན་རྐྱེན་གྱི་སྟོབས་ལས་བྱུང་། །𓃒𓀀རང་དབང་ཡོད་པ་མ་ཡིན་ནོ། །𓃒\q𓃒\b
26	𓀀རྐྱེན་རྣམས་ཚོགས་པ་དེ་དག་ཀྱང་། །𓃒𓀀བསྐྱེད་པར་བྱ་ཞེས་སེམས་པ་མེད། །𓃒𓀀དེས་བསྐྱེད་དེ་ཡང་བདག་བསྐྱེད་ཅེས། །𓃒𓀀སེམས་པ་ཡོད་པ་མ་ཡིན་ནོ། །𓃒\q𓃒\b
27	𓀀གཙོ་བོ་ཞེས་བྱར་གང་འདོད་དང་། །𓃒𓀀བདག་ཅེས་བརྟགས་པ་གང་ཡིན་པ། །𓃒𓀀དེ་ཉིད་བདག་ནི་འབྱུང་བྱ་ཞེས། །𓃒𓀀ཆེད་དུ་བསམས་ཤིང་འབྱུང་བ་མེད། །𓃒\q𓃒\b
28	𓀀མ་སྐྱེས་པར་ནི་དེ་མེད་ན། །𓃒𓀀དེ་ཚེ་སྐྱེ་བར་འདོད་པ་གང་། །𓃒𓀀ཡུལ་ལ་རྟག་ཏུ་གཡེང་འགྱུར་བ། །𓃒𓀀འགག་པར་འགྱུར་བའང་མ་ཡིན་ནོ། །𓃒\q𓃒\b
29	𓀀ཅི་སྟེ་བདག་དེ་རྟག་ན་ནི། །𓃒𓀀མཁའ་བཞིན་བྱེད་པ་མེད་པར་མངོན། །𓃒𓀀རྐྱེན་རྣམས་གཞན་དང་ཕྲད་ན་ཡང་། །𓃒𓀀འགྱུར་བ་མེད་ལ་ཅི་བྱར་ཡོད། །𓃒\q𓃒\b
30	𓀀བྱེད་པའི་ཚེ་ཡང་སྔོན་བཞིན་ན། །𓃒𓀀བྱེད་པས་དེ་ལ་ཅི་ཞིག་བྱས། །𓃒𓀀དེ་ཡི་བྱེད་པ་འདི་ཡིན་ཞེས། །𓃒𓀀འབྲེལ་པར་འགྱུར་བ་གང་ཞིག་ཡོད། །𓃒\q𓃒\b
31	𓀀དེ་ལྟར་ཐམས་ཅད་གཞན་གྱི་དབང་། །𓃒𓀀དེ་ཡི་དབང་གིས་དེ་དབང་མེད། །𓃒𓀀དེ་ལྟར་ཤེས་ན་སྦྲུལ་ལྟ་བུའི། །𓃒𓀀དངོས་པོ་ཀུན་ལ་ཁྲོ་མི་འགྱུར། །𓃒\q𓃒\b
32	𓀀གང་གིས་གང་ཞིག་བཟློག་བྱ་སྟེ། །𓃒𓀀བཟློག་པའང་རིགས་པ་མིན་ཞེ་ན། །𓃒𓀀དེ་ལ་བརྟེན་ནས་སྡུག་བསྔལ་རྣམས། །𓃒𓀀རྒྱུན་ཆད་འགྱུར་འདོད་མི་རིགས་མེད། །𓃒\q𓃒\b
33	𓀀དེ་བས་དགྲའམ་མཛའ་ཡང་རུང་། །𓃒𓀀མི་རིགས་བྱེད་པ་མཐོང་གྱུར་ན། །𓃒𓀀འདི་འདྲའི་རྐྱེན་ལས་གྱུར་ཏོ་ཞེས། །𓃒𓀀དེ་ལྟར་སོམས་ཏེ་བདེ་བར་མནོས། །𓃒\q𓃒\b
34	𓀀གལ་ཏེ་རང་དགས་འགྲུབ་འགྱུར་ན། །𓃒𓀀འགའ་ཡང་སྡུག་བསྔལ་མི་འདོད་པས། །𓃒𓀀ལུས་ཅན་དག་ནི་ཐམས་ཅད་ཀྱང་། །𓃒𓀀སུ་ལའང་སྡུག་བསྔལ་འབྱུང་མི་འགྱུར། །𓃒\q𓃒\b
35	𓀀བག་མེད་པས་ནི་བདག་ལའང་བདག །𓃒𓀀ཚེར་མ་ལ་སོགས་གནོད་པ་བྱེད། །𓃒𓀀བུད་མེད་ལ་སོགས་ཐོབ་བྱའི་ཕྱིར། །𓃒𓀀རྔམ་ཞིང་ཟས་གཅོད་ལ་སོགས་བྱེད། །𓃒\q𓃒\b
36	𓀀ཁ་ཅིག་འགག་ཅིང་གཡང་སར་མཆོང་། །𓃒𓀀དུག་དང་མི་འཕྲོད་ཟ་བ་དང་། །𓃒𓀀བསོད་ནམས་མ་ཡིན་སྤྱོད་པ་ཡིས། །𓃒𓀀རང་ལ་གནོད་པ་བྱེད་པ་ཡོད། །𓃒\q𓃒\b
37	𓀀གང་ཚེ་ཉོན་མོངས་དབང་གྱུར་པས། །𓃒𓀀བདག་སྡུག་ཉིད་ཀྱང་གསོད་བྱེད་པ། །𓃒𓀀དེ་ཚེ་དེ་དག་གཞན་ལུས་ལ། །𓃒𓀀གནོད་མི་བྱེད་པར་ཇི་ལྟར་འགྱུར། །𓃒\q𓃒\b
38	𓀀ཉོན་མོངས་སྐྱེས་པས་དེ་ལྟ་བུར། །𓃒𓀀བདག་གསོད་ལ་སོགས་ཞུགས་པ་ལ། །𓃒𓀀སྙིང་རྗེ་རྒྱ་ལ་མ་སྐྱེས་ན། །𓃒𓀀ཁྲོ་བར་འགྱུར་བ་ཅི་ཐ་ཚིག །𓃒\q𓃒\b
39	𓀀གལ་ཏེ་གཞན་ལ་འཚེ་བྱེད་པ། །𓃒𓀀བྱིས་པ་རྣམས་ཀྱི་རང་བཞིན་ནི། །𓃒𓀀དེ་ལ་ཁྲོ་བ་མི་རིགས་ཏེ། །𓃒𓀀སྲེག་པའི་རང་བཞིན་མེ་བཀོན་འདྲ། །𓃒\q𓃒\b
40	𓀀འོན་ཏེ་སྐྱོན་དེ་གློ་བུར་ལ། །𓃒𓀀སེམས་ཅན་རང་བཞིན་དེས་པ་ནའང་། །𓃒𓀀འོ་ནའང་ཁྲོ་བ་མི་རིགས་ཏེ། །𓃒𓀀མཁའ་ལ་དུད་འཐུལ་དཀོན་པ་བཞིན། །𓃒\q𓃒\b
41	𓀀དབྱུག་པ་ལ་སོགས་དངོས་བཀོལ་ཏེ། །𓃒𓀀གལ་ཏེ་འཕེན་པ་ལ་ཁྲོ་ན། །𓃒𓀀དེ་ཡང་ཞེ་སྡང་གིས་སྦད་པས། །𓃒𓀀ཉེས་ན་ཞེ་སྡང་ལ་ཁྲོ་རིགས། །𓃒\q𓃒\b
42	𓀀།གཉི་ག་སྡུག་བསྔལ་རྒྱུ་ཡིན་ཏེ། །𓃒𓀀དེས་མཚོན་བདག་གི་ལུས་ཕྱུང་ན། །𓃒𓀀གང་ཞིག་ལ་ནི་ཁྲོ་བར་བྱ། །𓃒𓀀བདག་གིས་སྔོན་ཆད་སེམས་ཅན་ལ། །𓃒\q𓃒\b
43	𓀀འདི་འདྲ་བ་ཡི་གནོད་པ་བྱས། །𓃒𓀀དེ་བས་སེམས་ཅན་འཚེ་བྱེད་པ། །𓃒𓀀བདག་ལ་གནོད་པ་འདི་འབྱུང་རིགས། །𓃒𓀀དེ་ཡི་མཚོན་དང་བདག་གི་ལུས། །𓃒\q𓃒\b
44	𓀀ཤུ་བ་མི་ཡི་གཟུགས་འདྲ་བ། །𓃒𓀀རེག་ཏུ་མི་བཟོད་སྡུག་བསྔལ་ཅན། །𓃒𓀀སྲེད་མདོངས་བདག་གིས་བཟུང་གྱུར་ན། །𓃒𓀀དེ་ལ་གནོད་པ་སུ་ལ་ཁྲོ། །𓃒\q𓃒\b
45	𓀀བྱིས་པ་སྡུག་བསྔལ་མི་འདོད་ཅིང་། །𓃒𓀀སྡུག་བསྔལ་རྒྱུ་ལ་བརྐམ་པས་ན། །𓃒𓀀རང་གི་ཉེས་པས་གནོད་གྱུར་པ། །𓃒𓀀གཞན་ལ་བཀོན་དུ་ཅི་ཞིག་ཡོད། །𓃒\q𓃒\b
46	𓀀དཔེར་ན་དམྱལ་བའི་སྲུང་མ་དང་། །𓃒𓀀རལ་གྲི་ལོ་མའི་ནགས་ཚལ་ལྟར། །𓃒𓀀རང་གི་ལས་ཀྱིས་འདི་བསྐྱེད་པ། །𓃒𓀀གང་ཞིག་ལ་ནི་ཁྲོ་བར་བྱ། །𓃒\q𓃒\b
47	𓀀བདག་གི་ལས་ཀྱིས་བསྐུལ་བྱས་ནས། །𓃒𓀀བདག་ལ་གནོད་བྱེད་རྣམས་འབྱུང་སྟེ། །𓃒𓀀དེས་ནི་སེམས་ཅན་དམྱལ་དོང་ན། །𓃒𓀀བདག་གིས་དེ་དག་མ་བརླག་གམ། །𓃒\q𓃒\b
48	𓀀འདི་དག་ལ་ནི་རྟེན་བཅས་ནས། །𓃒𓀀བཟོད་པས་བདག་སྡིག་མང་དུ་འབྱུང་། །𓃒𓀀བདག་ལ་བརྟེན་ནས་དེ་དག་ནི། །𓃒𓀀ཡུན་རིང་སྡུག་བསྔལ་དམྱལ་བར་འདོང་། །𓃒\q𓃒\b
49	𓀀བདག་ནི་དེ་ལ་གནོད་བྱེད་ལ། །𓃒𓀀དེ་དག་བདག་ལ་ཕན་འདོགས་ན། །𓃒𓀀ཕྱིན་ཅི་ལོག་ཏུ་ཅི་ཡི་ཕྱིར། །𓃒𓀀མ་རུངས་སེམས་ཁྱོད་ཁྲོ་བར་བྱེད། །𓃒\q𓃒\b
50	𓀀གལ་ཏེ་བདག་ལ་བསམ་པ་ཡི། །𓃒𓀀ཡོན་ཏན་ཡོད་ན་དམྱལ་མི་འགྲོ། །𓃒𓀀གལ་ཏེ་བདག་གིས་བདག་བསྲུངས་ན། །𓃒𓀀དེ་དག་ལ་འདིར་ཅི་ཞིག་བྱུང་། །𓃒\q𓃒\b
51	𓀀འོན་ཏེ་ལན་དུ་གནོད་བྱས་ན། །𓃒𓀀དེ་དག་བསྲུངས་པར་མ་གྱུར་ལ། །𓃒𓀀བདག་གི་སྤྱོད་པའང་ཉམས་པར་འགྱུར། །𓃒𓀀དེས་ན་དཀའ་ཐུབ་ཞིག་པར་འགྱུར། །𓃒\q𓃒\b
52	𓀀ཡིད་ནི་ལུས་ཅན་མ་ཡིན་པས། །𓃒𓀀སུས་ཀྱང་གང་དུའང་གཞོམ་མི་ནུས། །𓃒𓀀ལུས་ལ་མངོན་པར་ཞེན་པས་ན། །𓃒𓀀ལུས་ནི་སྡུག་བསྔལ་དག་གིས་གནོད། །𓃒\q𓃒\b
53	𓀀བརྙས་དང་ཚིག་རྩུབ་སྨྲ་བ་དང་། །𓃒𓀀མི་སྙན་པ་ཡི་ཚིག་དེ་ཡིས། །𓃒𓀀ལུས་ལ་གནོད་པར་མི་འགྱུར་ན། །𓃒𓀀སེམས་ཁྱོད་ཅི་ཕྱིར་རབ་ཏུ་ཁྲོ། །𓃒\q𓃒\b
54	𓀀གཞན་དག་བདག་ལ་མི་དགའ་བ། །𓃒𓀀དེས་ནི་ཚེ་འདིའམ་ཚེ་གཞན་ལ། །𓃒𓀀བདག་ལ་ཟ་བར་མི་བྱེད་ན། །𓃒𓀀བདག་ནི་ཅི་ཕྱིར་དེ་མི་འདོད། །𓃒\q𓃒\b
55	𓀀རྙེད་པའི་བར་ཆད་བྱེད་པའི་ཕྱིར། །𓃒𓀀གལ་ཏེ་འདི་བདག་མི་འདོད་ན། །𓃒𓀀བདག་གི་རྙེད་པ་འདིར་འདོར་གྱི། །𓃒𓀀སྡིག་པ་དག་ནི་བརྟན་པར་གནས། །𓃒\q𓃒\b
56	𓀀བདག་ནི་དེང་ཉིད་ཤི་ཡང་བླའི། །𓃒𓀀ལོག་འཚོས་ཡུན་རིང་གསོན་མི་རུང་། །𓃒𓀀བདག་ལྟ་ཡུན་རིང་གནས་གྱུར་ཀྱང་། །𓃒𓀀འཆི་བའི་སྡུག་བསྔལ་དེ་ཉིད་ཡིན། །𓃒\q𓃒\b
57	𓀀རྨི་ལམ་ལོ་བརྒྱར་བདེ་མྱོང་ནས། །𓃒𓀀སད་པར་གྱུར་པ་གང་ཡིན་དང་། །𓃒𓀀གཞན་ཞིག་ཡུད་ཙམ་བདེ་མྱོང་ནས། །𓃒𓀀སད་པར་གྱུར་པ་གང་ཡིན་པ། །𓃒\q𓃒\b
58	𓀀སད་པ་དེ་དག་གཉི་ག་ལའང་། །𓃒𓀀བདེ་བ་དེ་ནི་ཕྱིར་འོང་མེད། །𓃒𓀀ཚེ་རིང་ཚེ་ཐུང་གཉི་ག་ཡང་། །𓃒𓀀འཆི་བའི་དུས་སུ་དེ་འདྲར་ཟད། །𓃒\q𓃒\b
59	𓀀རྙེད་པ་མང་པོ་ཐོབ་གྱུར་ཏེ། །𓃒𓀀ཡུན་རིང་དུས་སུ་བདེ་སྤྱད་ཀྱང་། །𓃒𓀀ཆོམ་པོས་ཕྲོགས་པ་ཇི་བཞིན་དུ། །𓃒𓀀སྒྲེན་མོ་ལག་པ་སྟོང་པར་འགྲོ། །𓃒\q𓃒\b
60	𓀀གལ་ཏེ་རྙེད་པས་གསོན་གྱུར་ན། །𓃒𓀀སྡིག་ཟད་བསོད་ནམས་བྱ་ཞེ་ན། །𓃒𓀀རྙེད་པའི་དོན་དུ་ཁྲོས་གྱུར་ན། །𓃒𓀀བསོད་ནམས་ཟད་སྡིག་མི་འགྱུར་རམ། །𓃒\q𓃒\b
61	𓀀གང་གི་དོན་དུ་བདག་གསོན་པ། །𓃒𓀀དེ་ཉིད་གལ་ཏེ་ཉམས་གྱུར་ན། །𓃒𓀀སྡིག་པ་འབའ་ཞིག་བྱེད་པ་ཡི། །𓃒𓀀གསོན་པ་དེས་ཀོ་ཅི་ཞིག་བྱ། །𓃒\q𓃒\b
62	𓀀གལ་ཏེ་སེམས་ཅན་ཉམས་བྱེད་པས། །𓃒𓀀མི་སྙན་སྨྲ་ལ་ཁྲོ་ཞེ་ན། །𓃒𓀀གཞན་ལ་མི་སྙན་བརྗོད་ལའང་ཁྱོད། །𓃒𓀀དེ་བཞིན་ཅི་སྟེ་ཁྲོ་མི་བྱེད། །𓃒\q𓃒\b
63	𓀀མ་དད་གཞན་ལ་རག་ལས་པས། །𓃒𓀀དད་པ་མེད་ལ་ཁྱོད་བཟོད་ན། །𓃒𓀀ཉོན་མོངས་སྐྱེ་ལ་རག་ལས་པས། །𓃒𓀀མི་སྙན་སྨྲ་ལ་ཅིས་མི་བཟོད། །𓃒\q𓃒\b
64	𓀀སྐུ་གཟུགས་མཆོད་རྟེན་དམ་ཆོས་ལ། །𓃒𓀀འཁྱལ་ཞིང་འཇིག་པར་བྱེད་པ་ལའང་། །𓃒𓀀བདག་གིས་ཞེ་སྡང་མི་རིགས་ཏེ། །𓃒𓀀སངས་རྒྱས་སོགས་ལ་གནོད་མི་མངའ། །𓃒\q𓃒\b
65	𓀀བླ་མ་གཉེན་ལ་སོགས་པ་དང་། །𓃒𓀀བཤེས་ལ་གནོད་པ་བྱེད་རྣམས་ལའང་། །𓃒𓀀སྔ་མའི་ཚུལ་གྱིས་རྐྱེན་དག་ལས། །𓃒𓀀འགྱུར་བར་མཐོང་ནས་ཁྲོ་བ་བཟློག །𓃒\q𓃒\b
66	𓀀ལུས་ཅན་རྣམས་ལ་སེམས་ཡོད་དང་། །𓃒𓀀སེམས་མེད་གཉི་གས་གནོད་བྱས་ན། །𓃒𓀀སེམས་ཡོད་ཅི་སྟེ་བཀར་ཏེ་བཀོན། །𓃒𓀀དེ་བས་གནོད་པ་བཟོད་པར་གྱིས། །𓃒\q𓃒\b
67	𓀀ལ་ལ་རྨོངས་པས་ཉེས་པ་བྱེད། །𓃒𓀀ལ་ལ་རྨོངས་ཏེ་ཁྲོས་གྱུར་ན། །𓃒𓀀དེ་ལ་སྐྱོན་མེད་གང་གིས་བྱ། །𓃒𓀀སྐྱོན་དང་བཅས་ཏེ་གང་ཞིག་ཡིན། །𓃒\q𓃒\b
68	𓀀གང་གིས་གཞན་དག་གནོད་བྱེད་པའི། །𓃒𓀀ལས་དེ་སྔོན་ཆད་ཅི་ཕྱིར་བྱས། །𓃒𓀀ཐམས་ཅད་ལས་ལ་རག་ལས་ན། །𓃒𓀀བདག་གིས་འདི་ལ་ཅི་སྟེ་བཀོན། །𓃒\q𓃒\b
69	𓀀དེ་ལྟར་མཐོང་ནས་ཅི་ནས་ཀྱང་། །𓃒𓀀ཐམས་ཅད་ཕན་ཚུན་བྱམས་སེམས་སུ། །𓃒𓀀འགྱུར་བ་དེ་ལྟར་བདག་གིས་ནི། །𓃒𓀀བསོད་ནམས་དག་ལ་བསྒྲིམས་ཏེ་བྱ། །𓃒\q𓃒\b
70	𓀀དཔེར་ན་ཁྱིམ་ཚིག་གྱུར་པའི་མེ། །𓃒𓀀ཁྱིམ་གཞན་ཞིག་ཏུ་སོང་ནས་ནི། །𓃒𓀀རྩྭ་སོགས་གང་ལ་མཆེད་བྱེད་པ། །𓃒𓀀དེ་ནི་ཕྱུང་སྟེ་དོར་བ་ཡིན། །𓃒\q𓃒\b
71	𓀀དེ་བཞིན་གང་ལ་སེམས་ཆགས་ན། །𓃒𓀀ཞེ་སྡང་མེ་ནི་མཆེད་གྱུར་པ། །𓃒𓀀བསོད་ནམས་ཚིག་པར་དོགས་པ་ཡིས། །𓃒𓀀དེ་ནི་དེ་ཡི་མོད་ལ་དོར། །𓃒\q𓃒\b
72	𓀀གསད་བྱའི་མི་ཞིག་ལག་བཅད་དེ། །𓃒𓀀གལ་ཏེ་ཐར་ན་ཅིས་མ་ལེགས། །𓃒𓀀གལ་ཏེ་མི་ཡི་སྡུག་བསྔལ་གྱིས། །𓃒𓀀དམྱལ་བ་བྲལ་ན་ཅིས་མ་ལེགས། །𓃒\q𓃒\b
73	𓀀ད་ལྟའི་སྡུག་བསྔལ་འདི་ཙམ་ལའང་། །𓃒𓀀བདག་གིས་བཟོད་པར་མི་ནུས་ན། །𓃒𓀀དེས་ན་དམྱལ་བའི་སྡུག་བསྔལ་རྒྱུ། །𓃒𓀀ཁྲོ་བ་ཅི་སྟེ་བཟློག་མི་བྱེད། །𓃒\q𓃒\b
74	𓀀འདོད་པའི་དོན་དུ་སྲེག་ལ་སོགས། །𓃒𓀀དམྱལ་བར་སྟོང་ཕྲག་མྱོང་གྱུར་ཡང་། །𓃒𓀀བདག་གིས་རང་གི་དོན་དང་ནི། །𓃒𓀀གཞན་གྱི་དོན་ཡང་མ་བྱས་སོ། །𓃒\q𓃒\b
75	𓀀འདི་ནི་དེ་ཙམ་གནོད་མིན་ལ། །𓃒𓀀དོན་ཆེན་དག་ཀྱང་འགྲུབ་འགྱུར་བས། །𓃒𓀀འགྲོ་བའི་གནོད་སེལ་སྡུག་བསྔལ་ལ། །𓃒𓀀དགའ་བ་འབའ་ཞིག་འདིར་བྱ་རིགས། །𓃒\q𓃒\b
76	𓀀གཞན་གྱིས་ཡོན་ཏན་ལྡན་བསྟོད་ནས། །𓃒𓀀གལ་ཏེ་དགའ་བའི་བདེ་ཐོབ་ན། །𓃒𓀀ཡིད་ཁྱོད་ཀྱང་ནི་དེ་བསྟོད་ནས། །𓃒𓀀ཅི་ཕྱིར་དེ་ལྟར་དགའ་མི་བྱེད། །𓃒\q𓃒\b
77	𓀀ཁྱོད་ཀྱི་དགའ་བའི་བདེ་བ་འདི། །𓃒𓀀བདེ་འབྱུང་ཁ་ན་མ་ཐོ་མེད། །𓃒𓀀ཡོན་ཏན་ལྡན་པ་རྣམས་ཀྱིས་གནང་། །𓃒𓀀གཞན་སྡུད་པ་ཡི་མཆོག་ཀྱང་ཡིན། །𓃒\q𓃒\b
78	𓀀གཞན་ཡང་དེ་ལྟར་བདེ་འགྱུར་ཞེས། །𓃒𓀀གལ་ཏེ་ཁྱོད་བདེ་འདི་མི་འདོད། །𓃒𓀀གླ་རྔན་སྦྱིན་སོགས་སྤངས་པའི་ཕྱིར། །𓃒𓀀མཐོང་དང་མ་མཐོང་ཉམས་པར་འགྱུར། །𓃒\q𓃒\b
79	𓀀རང་གི་ཡོན་ཏན་བརྗོད་པའི་ཚེ། །𓃒𓀀གཞན་ལ་བདེ་བའང་འདོད་པར་བྱེད། །𓃒𓀀གཞན་གྱི་ཡོན་ཏན་བརྗོད་པའི་ཚེ། །𓃒𓀀རང་ལའང་བདེ་བ་མི་འདོད་བྱེད། །𓃒\q𓃒\b
80	𓀀སེམས་ཅན་ཐམས་ཅད་བདེ་འདོད་པས། །𓃒𓀀བྱང་ཆུབ་ཏུ་ནི་སེམས་བསྐྱེད་ནས། །𓃒𓀀སེམས་ཅན་རང་གིས་བདེ་རྙེད་ན། །𓃒𓀀དེས་ཀོ་ཅི་སྟེ་ཁྲོ་བར་བྱེད། །𓃒\q𓃒\b
81	𓀀འཇིག་རྟེན་གསུམ་མཆོད་འཚང་རྒྱ་བར། །𓃒𓀀སེམས་ཅན་རྣམས་ནི་འདོད་ཅེ་ན། །𓃒𓀀བསྙེན་བཀུར་ངན་ངོན་ཙམ་མཐོང་ནས། །𓃒𓀀ཅི་ཕྱིར་དེ་ལ་གདུང་བར་བྱེད། །𓃒\q𓃒\b
82	𓀀གསོ་བྱ་གང་ཞིག་ཁྱོད་གསོ་བ། །𓃒𓀀ཁྱོད་ཉིད་ཀྱིས་ནི་སྦྱིན་བྱ་དེ། །𓃒𓀀གཉེན་གྱིས་འཚོ་བ་རྙེད་གྱུར་ན། །𓃒𓀀དགར་མི་འགྱུར་བར་སླར་ཁྲོའམ། །𓃒\q𓃒\b
83	𓀀དེ་ཅི་འགྲོ་ལ་མི་འདོད་ན། །𓃒𓀀དེ་ལ་བྱང་ཆུབ་འདོད་གང་ཡིན། །𓃒𓀀གང་ཞིག་གཞན་འབྱོར་ཁྲོ་དེ་ལ། །𓃒𓀀བྱང་ཆུབ་སེམས་ནི་ག་ལ་ཡོད།𓃒\q𓃒\b
84	𓀀།གལ་ཏེ་དེས་དེ་ལས་རྙེད་དམ། །𓃒𓀀སྦྱིན་བདག་ཁྱིམ་ན་གནས་གྱུར་པ། །𓃒𓀀ཀུན་དུ་དེ་ཁྱོད་ལ་མེད་ན། །𓃒𓀀བྱིན་མ་བྱིན་རུང་དེས་ཅི་བྱ། །𓃒\q𓃒\b
85	𓀀བསོད་ནམས་དང་ནི་དད་པའམ། །𓃒𓀀རང་གི་ཡོན་ཏན་ཅི་ཕྱིར་འདོར། །𓃒𓀀རྙེད་པ་གྱུར་པ་མི་འཛིན་པ། །𓃒𓀀གང་གིས་ཁྲོ་བ་མི་བྱེད་སྨྲོས། །𓃒\q𓃒\b
86	𓀀ཁྱོད་ནི་རང་གིས་སྡིག་བྱས་ལ། །𓃒𓀀མྱ་ངན་མེད་པར་མ་ཟད་ཀྱི། །𓃒𓀀བསོད་ནམས་བྱས་པ་གཞན་དག་དང་། །𓃒𓀀ལྷན་ཅིག་འགྲན་པར་བྱེད་འདོད་དམ།། །།𓃒\b𓃒𓀀བམ་པོ་གཉིས་པའོ། །𓃒\q𓃒\b
87	𓀀གལ་ཏེ་དགྲ་ཞིག་མི་དགའ་ནའང་། །𓃒𓀀དེ་ལ་ཁྱོད་དགར་ཅི་ཞིག་ཡོད། །𓃒𓀀ཁྱོད་ཀྱི་ཡིད་སྨོན་ཙམ་གྱིས་ནི། །𓃒𓀀དེ་ལ་གནོད་པའི་རྒྱུར་མི་འགྱུར། །𓃒\q𓃒\b
88	𓀀ཁྱོད་ཀྱི་འདོད་པས་སྡུག་བསྔལ་དེ། །𓃒𓀀གྲུབ་ནའང་ཁྱོད་དགར་ཅི་ཞིག་ཡོད། །𓃒𓀀གལ་ཏེ་འཚེངས་པར་འགྱུར་ཞེ་ན། །𓃒𓀀དེ་ལས་ཕུང་བའང་གཞན་ཅི་ཡོད། །𓃒\q𓃒\b
89	𓀀ཉོན་མོངས་ཉ་པས་བཏབ་པ་ཡི། །𓃒𓀀མཆིལ་པ་འདི་ནི་མི་བཟད་གཟེ། །𓃒𓀀དེས་བཟུང་སེམས་དམྱལ་བུམ་པར་ཡང་། །𓃒𓀀དམྱལ་བའི་སྲུང་མས་བདག་འཚེད་དེས། །𓃒\q𓃒\b
90	𓀀བསྟོད་དང་གྲགས་པའི་རིམ་གྲོས་ནི། །𓃒𓀀བསོད་ནམས་མི་འགྱུར་ཆེར་མི་འགྱུར། །𓃒𓀀བདག་སྟོབས་མི་འགྱུར་ནད་མེད་མིན། །𓃒𓀀ལུས་བདེ་བར་ཡང་མི་འགྱུར་རོ། །𓃒\q𓃒\b
91	𓀀བདག་ནི་རང་དོན་ཤེས་གྱུར་ན། །𓃒𓀀དེ་ལ་རང་དོན་ཅི་ཞིག་ཡོད། །𓃒𓀀ཡིད་བདེ་འབའ་ཞིག་འདོད་ན་ནི། །𓃒𓀀རྒྱན་སོགས་ཆང་ཡང་བསྟེན་དགོས་སོ། །𓃒\q𓃒\b
92	𓀀གྲགས་པའི་དོན་དུ་ནོར་ཤོར་ཅིང་། །𓃒𓀀བདག་ཉིད་ཀྱང་ནི་གསོད་བྱེད་ན། །𓃒𓀀ཚིག་འབྲུ་རྣམས་ཀྱིས་ཅི་ཞིག་བྱ། །𓃒𓀀ཤ་ནི་དེས་ཀོ་སུ་ལ་བདེ། །𓃒\q𓃒\b
93	𓀀བྱེ་མའི་ཁང་བུ་རྡིབ་གྱུར་ན། །𓃒𓀀བྱིས་པ་རྣམས་ནི་ག་ཆད་དུ། །𓃒𓀀དེ་བཞིན་བསྟོད་དང་གྲགས་ཉམས་ན། །𓃒𓀀རང་གི་སེམས་ནི་བྱིས་པ་བཞིན། །𓃒\q𓃒\b
94	𓀀རེ་ཞིག་སྒྲ་ལ་སེམས་མེད་ཕྱིར། །𓃒𓀀བདག་ལ་བསྟོད་སེམས་ཡོད་མི་སྲིད། །𓃒𓀀བདག་ལ་གཞན་དགའ་ཞེས་གྲགས་པ། །𓃒𓀀དེ་ནི་དགའ་བའི་རྒྱུ་ཡིན་གྲང་། །𓃒\q𓃒\b
95	𓀀གཞན་ནམ་ཡང་ན་བདག་ལའང་རུང་། །𓃒𓀀གཞན་དགའ་བདག་ལ་ཅི་ཞིག་ཕན། །𓃒𓀀དགའ་བདེ་དེ་ནི་དེ་ཉིད་ཀྱི། །𓃒𓀀བདག་གིས་དེ་ལས་ཤས་མི་འཐོབ། །𓃒\q𓃒\b
96	𓀀དེ་བདེ་བ་ཡི་བདག་བདེ་ན། །𓃒𓀀ཀུན་ལའང་དེ་བཞིན་བྱ་དགོས་ན། །𓃒𓀀ཇི་ལྟར་གཞན་ལ་དགའ་བ་ཡིས། །𓃒𓀀བདེ་བར་གྱུར་ན་བདག་མི་བདེ། །𓃒\q𓃒\b
97	𓀀དེ་བས་བདག་ནི་བསྟོད་དོ་ཞེས། །𓃒𓀀རང་གི་དགའ་བ་སྐྱེ་འགྱུར་བ། །𓃒𓀀དེ་ཡང་དེ་ལྟར་མི་འཐད་པས། །𓃒𓀀བྱིས་པའི་སྤྱོད་པ་ཁོ་ནར་ཟད། །𓃒\q𓃒\b
98	𓀀བསྟོད་སོགས་བདག་ནི་གཡེང་བར་བྱེད། །𓃒𓀀དེས་ནི་སྐྱོ་བའང་འཇིག་པར་བྱེད། །𓃒𓀀ཡོན་ཏན་ལྡན་ལ་ཕྲག་དོག་དང་། །𓃒𓀀ཕུན་སུམ་ཚོགས་པའང་འཇིག་པར་བྱེད། །𓃒\q𓃒\b
99	𓀀དེ་ཕྱིར་བདག་གི་བསྟོད་སོགས་ནི། །𓃒𓀀གཞིག་ཕྱིར་གང་དག་ཉེར་གནས་པ། །𓃒𓀀དེ་དག་བདག་ནི་ངན་སོང་དུ། །𓃒𓀀ལྟུང་བ་བསྲུང་ཕྱིར་ཞུགས་མིན་ནམ། །𓃒\q𓃒\b
100	𓀀བདག་ནི་གྲོལ་བ་དོན་གཉེར་ལ། །𓃒𓀀རྙེད་དང་བཀུར་སྟི་འཆིང་མི་དགོས། །𓃒𓀀གང་དག་བདག་བཅིངས་གྲོལ་བྱེད་པ། །𓃒𓀀དེ་ལ་བདག་ནི་ཇི་ལྟར་ཁྲོ། །𓃒\q𓃒\b
101	𓀀བདག་ནི་སྡུག་བསྔལ་འཇུག་འདོད་ལ། །𓃒𓀀སངས་རྒྱས་ཀྱིས་ནི་བྱིན་བརླབས་བཞིན། །𓃒𓀀མི་གཏོང་སྒོ་འཕར་ཉིད་གྱུར་པ། །𓃒𓀀དེ་ལ་བདག་ནི་ཇི་ལྟར་ཁྲོ། །𓃒\q𓃒\b
102	𓀀འདི་ནི་བསོད་ནམས་གེགས་བྱེད་ཅེས། །𓃒𓀀དེ་ལའང་ཁྲོ་བར་རིགས་མིན་ཏེ། །𓃒𓀀བཟོད་མཚུངས་དཀའ་ཐུབ་ཡོད་མིན་ན། །𓃒𓀀དེ་ལ་བདག་ནི་མི་གནས་སམ། །𓃒\q𓃒\b
103	𓀀གལ་ཏེ་བདག་ནི་རང་སྐྱོན་གྱིས། །𓃒𓀀འདི་ལ་བཟོད་པ་མི་བྱེད་ན། །𓃒𓀀བསོད་ནམས་རྒྱུ་ནི་ཉེར་གནས་པ། །𓃒𓀀འདི་ལ་བདག་གེགས་བྱེད་པར་ཟད། །𓃒\q𓃒\b
104	𓀀གང་ཞིག་གང་མེད་མི་འབྱུང་ལ། །𓃒𓀀གང་ཞིག་ཡོད་ན་ཡོད་གྱུར་པ། །𓃒𓀀དེ་ཉིད་དེ་ཡི་རྒྱུ་ཡིན་ན། །𓃒𓀀ཇི་ལྟར་དེ་ལ་གེགས་ཞེས་བྱ། །𓃒\q𓃒\b
105	𓀀དུས་སུ་ཕྱིན་པའི་སློང་མོ་བས། །𓃒𓀀སྦྱིན་པའི་གེགས་བྱས་ཡོད་མ་ཡིན། །𓃒𓀀རབ་ཏུ་འབྱིན་པར་བྱེད་གྱུར་པ། །𓃒𓀀རབ་བྱུང་གེགས་ཞེས་བྱར་མི་རུང་། །𓃒\q𓃒\b
106	𓀀འཇིག་རྟེན་ན་ནི་སློང་བ་མོད། །𓃒𓀀གནོད་པ་བྱེད་པ་དཀོན་པ་སྟེ། །𓃒𓀀འདི་ལྟར་ཕར་གནོད་མ་བྱས་ན། །𓃒𓀀འགའ་ཡང་གནོད་པ་མི་བྱེད་དོ། །𓃒\q𓃒\b
107	𓀀དེ་བས་ངལ་བས་མ་བསྒྲུབས་པའི། །𓃒𓀀ཁྱིམ་དུ་གཏེར་ནི་བྱུང་བ་ལྟར། །𓃒𓀀བྱང་ཆུབ་སྤྱོད་པའི་གྲོགས་གྱུར་པས། །𓃒𓀀བདག་གིས་དགྲ་ལ་དགའ་བར་བྱ། །𓃒\q𓃒\b
108	𓀀འདི་དང་བདག་གིས་བསྒྲུབས་པས་ན། །𓃒𓀀དེ་ཕྱིར་བཟོད་པའི་འབྲས་བུ་ནི། །𓃒𓀀འདི་ལ་ཐོག་མར་བདར་འོས་ཏེ། །𓃒𓀀འདི་ལྟར་དེ་ནི་བཟོད་པའི་རྒྱུ། །𓃒\q𓃒\b
109	𓀀གལ་ཏེ་བཟོད་བསྒྲུབ་བསམ་མེད་པས། །𓃒𓀀དགྲ་འདི་མཆོད་བྱ་མིན་ཞེ་ན། །𓃒𓀀གྲུབ་པ་ཡི་ནི་རྒྱུར་རུང་བ། །𓃒𓀀དམ་པའི་ཆོས་ཀྱང་ཅི་སྟེ་མཆོད། །𓃒\q𓃒\b
110	𓀀གལ་ཏེ་དགྲ་འདི་གནོད་བྱ་བའི། །𓃒𓀀བསམ་ཡོད་མཆོད་བྱ་མིན་ཞེ་ན། །𓃒𓀀སྨན་པ་བཞིན་དུ་ཕན་བརྩོན་ན། །𓃒𓀀བདག་གི་བཟོད་པ་ཇི་ལྟར་འགྲུབ། །𓃒\q𓃒\b
111	𓀀དེ་བས་རབ་ཏུ་སྡང་སེམས་ལ། །𓃒𓀀བརྟེན་ནས་བཟོད་པ་སྐྱེ་བས་ན། །𓃒𓀀དེ་ཉིད་བཟོད་པའི་རྒྱུ་ཡིན་པས། །𓃒𓀀དམ་པའི་ཆོས་བཞིན་མཆོད་པར་འོས། །𓃒\q𓃒\b
112	𓀀དེ་ཕྱིར་སེམས་ཅན་ཞིང་དང་ནི། །𓃒𓀀རྒྱལ་བའི་ཞིང་ཞེས་ཐུབ་པས་གསུངས། །𓃒𓀀འདི་དག་མགུ་བྱས་མང་པོ་ཞིག །𓃒𓀀འདི་ལྟར་ཕུན་སུམ་ཕ་རོལ་ཕྱིན། །𓃒\q𓃒\b
113	𓀀སེམས་ཅན་རྣམས་དང་རྒྱལ་བ་ལས། །𓃒𓀀སངས་རྒྱས་ཆོས་འགྲུབ་འདྲ་བ་ལ། །𓃒𓀀རྒྱལ་ལ་གུས་བྱ་དེ་བཞིན་དུ། །𓃒𓀀སེམས་ཅན་ལ་མིན་ཅི་ཡི་ཚུལ། །𓃒\q𓃒\b
114	𓀀བསམ་པའི་ཡོན་ཏན་རང་གིས་མིན། །𓃒𓀀འབྲས་བུ་ལས་ཡིན་དེས་མཚུངས་པར། །𓃒𓀀སེམས་ཅན་རྣམས་ལའང་ཡོན་ཏན་ཡོད། །𓃒𓀀དེ་ཕྱིར་དེ་དག་མཉམ་པ་ཡིན། །𓃒\q𓃒\b
115	𓀀བྱམས་སེམས་ལྡན་ལ་མཆོད་པ་གང་། །𓃒𓀀དེ་ནི་སེམས་ཅན་ཆེ་བ་ཉིད། །𓃒𓀀སངས་རྒྱས་དད་པའི་བསོད་ནམས་གང་། །𓃒𓀀དེ་ཡང་སངས་རྒྱས་ཆེ་བ་ཉིད། །𓃒\q𓃒\b
116	𓀀སངས་རྒྱས་ཆོས་འགྲུབ་ཆ་ཡོད་པ། །𓃒𓀀དེས་ན་དེ་དག་མཉམ་པར་འདོད། །𓃒𓀀ཡོན་ཏན་རྒྱ་མཚོ་མཐའ་ཡས་པའི། །𓃒𓀀སངས་རྒྱས་རྣམས་དང་འགའ་མི་མཉམ། །𓃒\q𓃒\b
117	𓀀ཡོན་ཏན་མཆོག་ཚོགས་གཅིག་པུ་ཡི། །𓃒𓀀ཡོན་ཏན་ཤས་ཙམ་འགའ་ཞིག་ལ། །𓃒𓀀སྣང་ནའང་དེ་ལ་མཆོད་དོན་དུ། །𓃒𓀀ཁམས་གསུམ་ཕུལ་ཡང་ཆུང་བར་འགྱུར། །𓃒\q𓃒\b
118	𓀀སངས་རྒྱས་ཆོས་མཆོག་སྐྱེ་བའི་ཤས། །𓃒𓀀སེམས་ཅན་རྣམས་ལ་ཡོད་པས་ན། །𓃒𓀀འདི་ཙམ་ངག་གིས་ཆ་བསྟུན་ནས། །𓃒𓀀སེམས་ཅན་མཆོད་བྱར་རིགས་པར་འགྱུར། །𓃒\q𓃒\b
119	𓀀གཞན་ཡང་གཡོ་མེད་གཉེན་གྱུར་ཅིང་། །𓃒𓀀ཕན་པ་དཔག་མེད་མཛད་རྣམས་ལ། །𓃒𓀀སེམས་ཅན་མགུ་བྱ་མ་གཏོགས་པར། །𓃒𓀀གཞན་གང་ཞིག་གིས་ལན་ལོན་འགྱུར། །𓃒\q𓃒\b
120	𓀀གང་ཕྱིར་སྐུ་གཏོང་མནར་མེད་འཇུག་པ་ལ། །𓃒𓀀དེ་ལ་ཕན་བཏགས་ལན་ལོན་འགྱུར་བས་ན། །𓃒𓀀དེ་བས་འདི་དག་གནོད་ཆེན་བྱེད་ན་ཡང་། །𓃒𓀀ཐམས་ཅད་བཟང་དགུ་ཞིག་ཏུ་སྤྱད་པར་བྱ། །𓃒\q𓃒\b
121	𓀀རེ་ཞིག་བདག་གི་རྗེར་གྱུར་ཉིད་ཀྱང་ནི། །𓃒𓀀གང་ཕྱིར་རང་གི་སྐུ་ལའང་མི་གཟིགས་པ། །𓃒𓀀དེ་ལ་རྨོངས་པ་བདག་གིས་ཇི་ལྟར་ན། །𓃒𓀀ང་རྒྱལ་བྱ་ཞིང་བྲན་གྱི་དངོས་མི་བྱ།𓃒\q𓃒\b
122	𓀀།གང་དག་བདེ་བས་ཐུབ་རྣམས་དགྱེས་འགྱུར་ཞིང་། །𓃒𓀀གང་ལ་གནོད་ན་མི་དགྱེས་འབྱུང་འགྱུར་བ། །𓃒𓀀དེ་དག་དགའ་བས་ཐུབ་པ་ཀུན་དགྱེས་ཤིང་། །𓃒𓀀དེ་ལ་གནོད་བྱས་ཐུབ་ལ་གནོད་པ་བྱས། །𓃒\q𓃒\b
123	𓀀ཇི་ལྟར་ལུས་ལ་ཀུན་ནས་མེ་འབར་བ། །𓃒𓀀འདོད་པ་ཀུན་གྱིས་ཡིད་བདེར་མི་འགྱུར་བ། །𓃒𓀀དེ་བཞིན་སེམས་ཅན་གནོད་པ་བྱས་ན་ཡང་། །𓃒𓀀ཐུགས་རྗེ་ཆེ་རྣམས་དགྱེས་པའི་ཐབས་མེད་དོ། །𓃒\q𓃒\b
124	𓀀དེ་བས་བདག་གིས་འགྲོ་ལ་གནོད་བྱས་པས། །𓃒𓀀ཐུགས་རྗེ་ཆེ་ཀུན་མི་དགྱེས་གྱུར་པ་གང་། །𓃒𓀀སྡིག་དེ་དེ་རིང་སོ་སོར་བཤགས་བགྱི་ཡིས། །𓃒𓀀མི་དགྱེས་གང་ལགས་དེ་ཐུབ་བཟོད་པར་གསོལ།།𓃒\q𓃒\b
125	𓀀དེ་བཞིན་གཤེགས་རྣམས་དགྱེས་པར་བགྱི་སླད་དུ། །𓃒𓀀དེང་ནས་བཟུང་ནས་འཇིག་རྟེན་བྲན་དུ་མཆི། །𓃒𓀀འགྲོ་མང་རྡོག་པས་བདག་གི་སྤྱིར་འཚོག་གམ། །𓃒𓀀འགུམས་ཀྱང་མི་བསྡོ་འཇིག་རྟེན་མགོན་དགྱེས་མཛོད། །𓃒\q𓃒\b
126	𓀀འགྲོ་བ་འདི་ཀུན་ཐུགས་རྗེའི་བདག་ཅན་དེས། །𓃒𓀀བདག་ཏུ་མཛད་པ་འདི་ལ་ཐེ་ཚོམ་མེད། །𓃒𓀀སེམས་ཅན་ངོ་བོར་མཐོང་བ་འདི་དག་ཉིད། །𓃒𓀀མགོན་དེ་བདག་ཉིད་ཅི་ཕྱིར་གུས་མི་བྱེད།།𓃒\q𓃒\b
127	𓀀འདི་ཉིད་དེ་བཞིན་གཤགས་པ་མཉེས་བྱེད་ཡིན། །𓃒𓀀རང་དོན་ཡང་དག་སྒྲུབ་པའང་འདི་ཉིད་དོ། །𓃒𓀀འཇིག་རྟེན་སྡུག་བསྔལ་སེལ་བའང་འདི་ཉིད་དེ། །𓃒𓀀དེ་ལྟས་བདག་གིས་རྟག་ཏུ་དེ་ཉིད་བྱ། །𓃒\q𓃒\b
128	𓀀དཔེར་ན་རྒྱལ་པོའི་མི་འགའ་ཞིག །𓃒𓀀སྐྱེ་བོ་མང་ལ་གནོད་བྱེད་ཀྱང་། །𓃒𓀀སྐྱེ་བོ་མིག་རྒྱང་རིང་པོ་དག །𓃒𓀀ནུས་ཀྱང་ཕྱིར་གནོད་མི་བྱེད་དེ། །𓃒\q𓃒\b
129	𓀀འདི་ལྟར་དེ་གཅིག་མ་ཡིན་གྱི། །𓃒𓀀རྒྱལ་པོའི་མཐུ་སྟོབས་དེ་ཡི་མཐུ། །𓃒𓀀དེ་བཞིན་གནོད་བྱེད་ཉམ་ཆུང་བ། །𓃒𓀀འགའ་ཡང་ཁྱད་དུ་གསད་མི་བྱ། །𓃒\q𓃒\b
130	𓀀འདི་ལྟར་དམྱལ་བའི་སྲུང་མ་དང་། །𓃒𓀀ཐུགས་རྗེ་ལྡན་རྣམས་དེ་ཡི་དཔུང་། །𓃒𓀀དེ་ལྟར་དམངས་ཀྱིས་རྒྱལ་གཏུམ་བཞིན། །𓃒𓀀སེམས་ཅན་རྣམས་ནི་མགུ་བར་བྱ། །𓃒\q𓃒\b
131	𓀀རྒྱལ་པོ་ལྟ་ཞིག་ཁྲོས་ན་ཡང་། །𓃒𓀀སེམས་ཅན་མི་མགུ་བྱས་པ་ཡིས། །𓃒𓀀མྱོང་བར་འགྱུར་བ་གང་ཡིན་པ། །𓃒𓀀དམྱལ་བའི་གནོད་པ་དེས་བྱེད་དམ། །𓃒\q𓃒\b
132	𓀀རྒྱལ་པོ་ལྟ་ཞིག་མགུ་ན་ཡང་། །𓃒𓀀སེམས་ཅན་མགུ་བར་བྱས་པ་ཡིས། །𓃒𓀀འཐོབ་པར་འགྱུར་བ་གང་ཡིན་པ། །𓃒𓀀སངས་རྒྱས་ཉིད་སྦྱིན་མི་སྲིད་དོ། །𓃒\q𓃒\b
133	𓀀སེམས་ཅན་མགུ་ལས་བྱུང་བ་ཡི། །𓃒𓀀མ་འོངས་སངས་རྒྱས་འགྲུབ་ལྟ་ཞོག །𓃒𓀀ཚེ་འདི་ཉིད་ལ་དཔལ་ཆེན་དང་། །𓃒𓀀གྲགས་དང་སྐྱེད་འགྱུར་ཅིས་མ་མཐོང་། །𓃒\q𓃒\b
134	𓀀འཁོར་ཚེ་བཟོད་པས་མཛེས་སོགས་དང་། །𓃒𓀀ནད་མེད་པ་དང་གྲགས་པ་ཡིས། །𓃒𓀀ཤིན་ཏུ་ཡུན་རིང་འཚོ་བ་དང་། །𓃒𓀀འཁོར་ལོས་སྒྱུར་བའི་བདེ་རྒྱས་ཐོབ། །𓃒\q𓃒\b
135	𓀀བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། བཟོད་པ་བསྟན་པ་ཞེས་བྱ་བ་སྟེ་ལེའུ་དྲུག་པའོ།། །།𓃒\q𓃒\b
1	𓀀དེ་ལྟར་བཟོད་པས་བརྩོན་འགྲུས་བརྩམ། །𓃒𓀀འདི་ལྟར་བརྩོན་ལ་བྱང་ཆུབ་གནས། །𓃒𓀀རླུང་མེད་གཡོ་བ་མེད་པ་བཞིན། །𓃒𓀀བསོད་ནམས་བརྩོན་འགྲུས་མེད་མི་འབྱུང་། །𓃒\q𓃒\b
2	𓀀བརྩོན་གང་དགེ་ལ་སྤྲོ་བའོ། །𓃒𓀀དེ་ཡི་མི་མཐུན་ཕྱོགས་བཤད་བྱ། །𓃒𓀀ལེ་ལོ་ངན་ལ་ཞེན་པ་དང་། །𓃒𓀀སྒྱིད་ལུག་བདག་ཉིད་བརྙས་པའོ། །𓃒\q𓃒\b
3	𓀀སྙོམ་ལས་བདེ་བའི་རོ་མྱང་དང་། །𓃒𓀀གཉིད་ལ་བརྟེན་པའི་སྲེད་པ་ཡིས། །𓃒𓀀འཁོར་བའི་སྡུག་བསྔལ་མི་སྐྱོ་ལས། །𓃒𓀀ལེ་ལོ་ཉེ་བར་སྐྱེ་བར་འགྱུར། །𓃒\q𓃒\b
4	𓀀ཉོན་མོངས་རྒྱ་བས་བཤོར་ནས་ནི། །𓃒𓀀སྐྱེ་བའི་རྒྱར་ནི་ཆུད་གྱུར་ནས། །𓃒𓀀འཆི་བདག་ཁར་ནི་སོང་གྱུར་པ། །𓃒𓀀ཅི་སྟེ་ད་དུང་མི་ཤེས་སམ། །𓃒\q𓃒\b
5	𓀀རང་སྡེ་རིམ་གྱིས་གསོད་པ་ཡང་། །𓃒𓀀ཁྱོད་ཀྱིས་མཐོང་བར་མ་གྱུར་ཏམ། །𓃒𓀀འོན་ཀྱང་གཉིད་ལ་བརྟེན་པ་གང་། །𓃒𓀀གདོལ་པ་དང་ནི་མ་ཧེ་བཞིན། །𓃒\q𓃒\b
6	𓀀ལམ་ནི་ཀུན་ནས་བཀག་ནས་སུ། །𓃒𓀀འཆི་བདག་གིས་ནི་བལྟས་བཞིན་དུ། །𓃒𓀀ཇི་ལྟར་ཁྱོད་ནི་ཟ་དགའ་ཞིང་། །𓃒𓀀འདི་ལྟར་གཉིད་ལོག་ཇི་ལྟར་དགའ། །𓃒\q𓃒\b
7	𓀀མྱུར་བ་ཉིད་དུ་འཆི་འགྱུར་བས། །𓃒𓀀ཇི་སྲིད་དུ་ནི་ཚོགས་བསག་བྱ། །𓃒𓀀དེ་ཚེ་ལེ་ལོ་སྤངས་ཀྱང་ནི། །𓃒𓀀དུས་མ་ཡིན་པར་ཅི་ཞིག་བྱ། །𓃒\q𓃒\b
8	𓀀འདི་ནི་མ་བྱས་བརྩམས་པ་དང་། །𓃒𓀀འདི་ཕྱེད་བྱས་པར་གནས་པ་ལ། །𓃒𓀀གློ་བུར་འཆི་བདག་འོངས་ནས་ནི། །𓃒𓀀ཀྱི་ཧུད་བཅོམ་ཞེས་སེམས་པར་འགྱུར། །𓃒\q𓃒\b
9	𓀀མྱ་ངན་ཤུགས་ཀྱིས་སྐྲངས་པ་ཡི། །𓃒𓀀མིག་དམར་གདོང་ལ་མཆི་མ་འཛག །𓃒𓀀ཉེ་དུ་རེ་ཐག་ཆད་པ་དང་། །𓃒𓀀གཤིན་རྗེའི་ཕོ་ཉའི་བཞིན་ལ་བལྟ། །𓃒\q𓃒\b
10	𓀀རང་སྡིག་དྲན་པས་གདུང་བ་དང་། །𓃒𓀀དམྱལ་བའི་སྒྲ་ནི་ཐོས་པ་ཡིས། །𓃒𓀀སྐྲག་པས་མི་གཙང་ལུས་གོས་ཤིང་། །𓃒𓀀མྱོས་པར་འགྱུར་ཚེ་ཅི་ཞིག་བྱ། །𓃒\q𓃒\b
11	𓀀ཁྱོད་ནི་ཉ་གསོན་འགྲེ་བ་ལྟའི། །𓃒𓀀ཚེ་འདིར་འཇིགས་དང་ལྡན་གྱུར་ན། །𓃒𓀀སྡིག་བྱས་དམྱལ་བ་མི་བཟད་པའི། །𓃒𓀀སྡུག་བསྔལ་རྣམས་ནི་སྨོས་ཅི་དགོས། །𓃒\q𓃒\b
12	𓀀ཆུ་ཚན་གྱིས་ནི་རེག་པ་ན། །𓃒𓀀གཞོན་ཤ་ཅན་ལ་རབ་ཚ་བའི། །𓃒𓀀དམྱལ་བ་ཡི་ནི་ལས་བྱས་ནས། །𓃒𓀀ཅི་ཕྱིར་འདི་ལྟར་བདེ་བར་གནས། །𓃒\q𓃒\b
13	𓀀བརྩོན་མེད་འབྲས་བུ་འདོད་པ་དང་། །𓃒𓀀བཟེ་རེ་ཅན་ལ་གནོད་མང་ཞིང་། །𓃒𓀀འཆི་བས་བཟུང་བཞིན་ལྷ་འདྲ་བ། །𓃒𓀀ཀྱི་ཧུད་སྡུག་བསྔལ་དག་གིས་བཅོམ། །𓃒\q𓃒\b
14	𓀀མི་ཡི་གྲུ་ལ་བརྟེན་ནས་སུ། །𓃒𓀀སྡུག་བསྔལ་ཆུ་བོ་ཆེ་ལས་སྒྲོལ། །𓃒𓀀གྲུ་འདི་ཕྱི་ནས་རྙེད་དཀའ་བས། །𓃒𓀀རྨོངས་པ་དུས་སུ་གཉིད་མ་ལོག །𓃒\q𓃒\b
15	𓀀དགའ་བའི་རྒྱུ་ནི་མཐའ་ཡས་པའི། །𓃒𓀀དམ་ཆོས་དགའ་བའི་མཆོག་སྤངས་ནས། །𓃒𓀀སྡུག་བསྔལ་རྒྱུ་ཡིས་གཡེང་བ་དང་། །𓃒𓀀རྒོད་སོགས་ལ་ཁྱོད་ཅི་ཕྱིར་དགའ། །𓃒\q𓃒\b
16	𓀀སྒྱིད་ལུག་མེད་དང་དཔུང་ཚོགས་དང་། །𓃒𓀀ལྷུར་བླང་བདག་ཉིད་དབང་བྱ་དང་། །𓃒𓀀བདག་དང་གཞན་དུ་མཉམ་པ་དང་། །𓃒𓀀བདག་དང་གཞན་དུ་བརྗེ་བར་གྱིས། །𓃒\q𓃒\b
17	𓀀བདག་གིས་བྱང་ཆུབ་ག་ལ་ཞེས། །𓃒𓀀སྒྱིད་ལུག་པར་ནི་མི་བྱ་སྟེ། །𓃒𓀀འདི་ལྟར་དེ་བཞིན་གཤེགས་པ་ནི། །𓃒𓀀བདེན་པ་གསུང་བས་བདེན་འདི་གསུངས། །𓃒\q𓃒\b
18	𓀀སྦྲང་བུ་ཤ་སྦྲང་བུང་བ་དང་། །𓃒𓀀དེ་བཞིན་སྲིན་བུར་གང་གྱུར་པ། །𓃒𓀀དེས་ཀྱང་བརྩོན་པའི་སྟོབས་བསྐྱེད་ན། །𓃒𓀀བྱང་ཆུབ་ཐོབ་དཀའ་བླ་མེད་འཐོབ། །𓃒\q𓃒\b
19	𓀀བདག་ལྟ་རིགས་ཀྱིས་མིར་སྐྱེས་ལ། །𓃒𓀀ཕན་དང་གནོད་པའི་ངོ་ཤེས་པས། །𓃒𓀀བྱང་ཆུབ་སྤྱོད་པ་མ་བཏང་ན། །𓃒𓀀བདག་གིས་བྱང་ཆུབ་ཅིས་མི་འཐོབ། །𓃒\q𓃒\b
20	𓀀འོན་ཏེ་རྐང་ལག་ལ་སོགས་པ། །𓃒𓀀བཏང་དགོས་བདག་ནི་འཇིགས་ཤེ་ན། །𓃒𓀀ལྕི་དང་ཡང་བ་མ་དཔྱད་པར། །𓃒𓀀རྨོངས་པས་བདག་ནི་འཇིགས་པར་ཟད། །𓃒\q𓃒\b
21	𓀀བསྐལ་པ་བྱེ་བ་གྲངས་མེད་དུ། །𓃒𓀀ལན་གྲངས་དུ་མར་བཅད་པ་དང་། །𓃒𓀀དབུག་དང་བསྲེག་དང་གཤེགས་འགྱུར་གྱི། །𓃒𓀀བྱང་ཆུབ་ཐོབ་པར་མི་འགྱུར་རོ། །𓃒\q𓃒\b
22	𓀀བདག་གིས་བྱང་ཆུབ་སྒྲུབ་པ་ཡི། །𓃒𓀀སྡུག་བསྔལ་འདི་ནི་ཚོད་ཡོད་དེ། །𓃒𓀀ཟུག་རྔུ་ཁོང་བརླག་གནོད་བསལ་ཕྱིར། །𓃒𓀀ལུས་རྨ་བཏོད་པའི་སྡུག་བསྔལ་བཞིན། །𓃒\q𓃒\b
23	𓀀སྨན་པ་ཀུན་ཀྱང་གསོ་དཔྱད་ཀྱི། །𓃒𓀀མི་བདེ་བ་ཡིས་ནད་མེད་བྱེད། །𓃒𓀀དེ་བས་སྡུག་བསྔལ་མང་པོ་དག །𓃒𓀀གཞོམ་ཕྱིར་མི་བདེ་ཆུང་བཟོད་བྱ། །𓃒\q𓃒\b
24	𓀀གསོ་དཔྱད་ཕལ་པ་འདི་འདྲ་བ། །𓃒𓀀སྨན་པ་མཆོག་གིས་མ་མཛད་དེ། །𓃒𓀀ཆོ་ག་ཤིན་ཏུ་འཇམ་པོ་ཡིས། །𓃒𓀀ནད་ཆེན་དཔག་མེད་གསོ་བར་མཛད། །𓃒\q𓃒\b
25	𓀀ཚོད་མ་ལ་སོགས་སྦྱིན་པ་ལའང་། །𓃒𓀀འདྲེན་པས་ཐོག་མར་སྦྱོར་བར་མཛད། །𓃒𓀀དེ་ལ་གོམས་ནས་ཕྱི་ནས་ནི། །𓃒𓀀རིམ་གྱིས་རང་གི་ཤ་ཡང་གཏོང་། །𓃒\q𓃒\b
26	𓀀གང་ཚེ་རང་གི་ལུས་ལ་ནི། །𓃒𓀀ཚོད་སོགས་ལྟ་བུའི་བློ་སྐྱེས་པ། །𓃒𓀀དེ་ཚེ་ཤ་ལ་སོགས་གཏོང་བ། །𓃒𓀀དེ་ལ་དཀའ་བ་ཅི་ཞིག་ཡོད། །𓃒\q𓃒\b
27	𓀀སྡིག་པ་སྤང་ཕྱིར་སྡུག་བསྔལ་མེད། །𓃒𓀀མཁས་པའི་ཕྱིར་ན་མི་དགའ་མེད། །𓃒𓀀འདི་ལྟར་ལོག་པར་རྟོག་པ་དང་། །𓃒𓀀སྡིག་པས་སེམས་དང་ལུས་ལ་གནོད། །𓃒\q𓃒\b
28	𓀀བསོད་ནམས་ཀྱིས་ནི་ལུས་བདེ་ལ། །𓃒𓀀མཁས་པ་ཡིས་ནི་སེམས་བདེ་ན། །𓃒𓀀གཞན་དོན་འཁོར་བར་གནས་ཀྱང་ནི། །𓃒𓀀སྙིང་རྗེ་ཅན་དག་ཅི་སྟེ་སྐྱོ། །𓃒\q𓃒\b
29	𓀀འདི་ནི་བྱང་ཆུབ་སེམས་སྟོབས་ཀྱིས། །𓃒𓀀སྔོན་གྱི་སྡིག་པ་ཟད་བྱེད་ཅིང་། །𓃒𓀀བསོད་ནམས་རྒྱ་མཚོ་སྡུད་བྱེད་ཕྱིར། །𓃒𓀀ཉན་ཐོས་རྣམས་པས་མཆོག་ཏུ་བཤད། །𓃒\q𓃒\b
30	𓀀དེ་བས་སྐྱོ་ངལ་ཀུན་སེལ་བའི། །𓃒𓀀བྱང་ཆུབ་སེམས་ཀྱི་རྟ་ཞོན་ནས། །𓃒𓀀བདེ་ནས་བདེ་བར་འགྲོ་བ་ལ། །𓃒𓀀སེམས་ཤེས་སུ་ཞིག་སྒྱིད་ལུག་འགྱུར། །𓃒\q𓃒\b
31	𓀀སེམས་ཅན་དོན་གྲུབ་བྱ་ཕྱིར་དཔུང་། །𓃒𓀀མོས་བརྟན་དགའ་དང་དོར་བ་ཡིན། །𓃒𓀀མོས་པ་སྡུག་བསྔལ་འཇིགས་པ་དང་། །𓃒𓀀དེ་ཡི་ཕན་ཡོན་བསམ་པས་བསྐྱེད། །𓃒\q𓃒\b
32	𓀀དེ་ལྟར་མི་མཐུན་ཕྱོགས་སྤངས་ཏེ། །𓃒𓀀མོས་དང་ང་རྒྱལ་དགའ་དང་དོར། །𓃒𓀀ལྷུར་ལེན་དབང་བསྒྱུར་སྟོབས་ཀྱིས་ནི། །𓃒𓀀བརྩོན་འགྲུས་སྤེལ་ཕྱིར་འབད་པར་བྱ། །𓃒\q𓃒\b
33	𓀀བདག་དང་གཞན་གྱི་ཉེས་པ་ནི། །𓃒𓀀དཔག་མེད་བདག་གིས་གཞོམ་བྱ་སྟེ། །𓃒𓀀གང་དུ་ཉེས་པ་རེ་རེ་ལའང་། །𓃒𓀀བསྐལ་པ་རྒྱ་མཚོ་ཟད་འགྱུར་བ། །𓃒\q𓃒\b
34	𓀀ཉེས་ཟད་རྩོམ་པ་དེ་ཡི་ནི། །𓃒𓀀ཆ་ཡང་བདག་ལ་མ་མཐོང་ན། །𓃒𓀀སྡུག་བསྔལ་དཔག་ཏུ་མེད་པའི་གནས། །𓃒𓀀བདག་གོ་ཅི་ཕྱིར་སྙིང་མ་གས། །𓃒\q𓃒\b
35	𓀀བདག་དང་གཞན་གྱི་ཡོན་ཏན་ནི། །𓃒𓀀མང་པོ་བདག་གིས་བསྒྲུབ་བྱ་སྟེ། །𓃒𓀀དེ་ལ་ཡོན་ཏན་རེ་རེ་ཡང་། །𓃒𓀀བསྐལ་པ་རྒྱ་མཚོས་གོམས་འགྱུར་ན། །𓃒\q𓃒\b
36	𓀀བདག་ནི་ཡོན་ཏན་ཆ་ལ་ཡང་། །𓃒𓀀གོམས་པ་ནམ་ཡང་མ་སྐྱེས་ཏེ། །𓃒𓀀ཇི་ཞིག་ལྟར་རྙེད་སྐྱེ་བ་ནི། །𓃒𓀀བདག་གིས་དོན་མེད་བྱས་པ་མཚར། །𓃒\q𓃒\b
37	𓀀བདག་གིས་བཅོམ་ལྡན་མ་མཆོད་ཅིང་། །𓃒𓀀དགའ་སྟོན་ཆེན་པོའི་བདེ་མ་བྱིན། །𓃒𓀀བསྟན་ལ་བྱ་བ་མ་བྱས་དང་། །𓃒𓀀དབུལ་པོའི་བསམ་པ་རྫོགས་མ་བྱས། །𓃒\q𓃒\b
38	𓀀འཇིགས་ལ་མི་འཇིགས་མ་བྱིན་དང་། །𓃒𓀀ཉམ་ཐག་བདེ་མ་བྱིན་ན་བདག །𓃒𓀀མ་ཡི་མངལ་གྱི་ཟུག་རྔུ་དང་། །𓃒𓀀སྡུག་བསྔལ་འབའ་ཞིག་བསྐྱེད་པར་ཟད། །𓃒\q𓃒\b
39	𓀀བདག་ནི་སྔོན་དང་ད་ལྟར་ཡང་། །𓃒𓀀ཆོས་ལ་མོས་དང་བྲལ་བ་ཡིས། །𓃒𓀀ཕོངས་པ་འདི་འདྲ་བྱུང་བར་གྱུར། །𓃒𓀀སུ་ཞིག་ཆོས་ལ་མོས་པ་གཏོང་། །𓃒\q𓃒\b
40	𓀀དགེ་བའི་ཕྱོགས་ནི་ཐམས་ཅད་ཀྱི། །𓃒𓀀རྩ་བ་མོས་པར་ཐུབ་པས་གསུངས། །𓃒𓀀དེ་ཡི་རྩ་བ་རྟག་ཏུ་ནི། །𓃒𓀀རྣམ་སྨིན་འབྲས་བུ་བསྒོམས་པས་སོ། །𓃒\q𓃒\b
41	𓀀སྡུག་བསྔལ་ཡིད་མི་བདེ་བ་དང་། །𓃒𓀀འཇིགས་པ་རྣམ་པ་སྣ་ཚོགས་དང་། །𓃒𓀀འདོད་པ་རྣམས་དང་བྲལ་བ་ནི། །𓃒𓀀སྡིག་པ་སྤྱོད་ལས་འབྱུང་བར་འགྱུར། །𓃒\q𓃒\b
42	𓀀ཡིད་ལ་བསམས་པའི་དགེ་བྱས་པས། །𓃒𓀀གང་དང་གང་དུ་འགྲོ་འགྱུར་བ། །𓃒𓀀དེ་དང་དེར་ནི་བསོད་ནམས་དེས། །𓃒𓀀འབྲས་བུའི་ཡོན་གྱིས་མངོན་མཆོད་འགྱུར།𓃒\q𓃒\b
43	𓀀སྡིག་པ་བྱེད་པ་བདེ་འདོད་ཀྱང་། །𓃒𓀀གང་དང་གང་དུ་འགྲོ་འགྱུར་བ། །𓃒𓀀དེ་དང་དེར་ནི་སྡིག་པ་དེས། །𓃒𓀀སྡུག་བསྔལ་མཚོན་གྱིས་རྣམ་པར་འཇོམས། །𓃒\q𓃒\b
44	𓀀རྒྱ་ཆེ་དྲི་བཟང་བསིལ་བའི་པདྨའི་སྙིང་པོར་གནས། །𓃒𓀀རྒྱལ་བའི་གསུང་སྙན་ཟས་ཀྱིས་གཟི་བརྗིད་བསྐྱེད་བྱས་པ། །𓃒𓀀ཐུབ་འོད་ཀྱིས་རྒྱས་པདྨ་ལས་བྱུང་ལུས་མཆོག་ཅན། །𓃒𓀀རྒྱལ་བའི་མདུན་གནས་བདེ་གཤེགས་སྲས་སུ་དགེ་བས་འགྱུར། །𓃒\q𓃒\b
45	𓀀གཤིན་རྗེའི་སྐྱེས་བུས་པགས་པ་མ་ལུས་བཤུས་པས་ཤིན་ཏུ་ཉམ་ཐག་ཅིང་། །𓃒𓀀རབ་ཏུ་ཚ་བའི་མེ་ཡིས་བཞུས་པའི་ཟངས་ཞུན་ལུས་ལ་བླུགས་གྱུར་ལ། །𓃒𓀀འབར་བའི་རལ་གྲི་མདུང་ཐུང་གིས་བསྣུན་ཤ་ཡི་དུམ་བུ་བརྒྱར་ལྷགས་ཤིང་། །𓃒𓀀ཤིན་ཏུ་འབར་བའི་ལྕགས་ཀྱི་ས་གཞིར་ལྷུང་བ་མི་དགེ་མང་པོས་འགྱུར། །𓃒\q𓃒\b
46	𓀀དེ་བས་དགེ་ལ་མོས་བྱ་ཞིང་། །𓃒𓀀གུས་པ་ཉིད་དུ་བསྒོམ་པར་བྱ། །𓃒𓀀རྡོ་རྗེ་རྒྱལ་མཚན་ཆོ་ག་ཡིས། །𓃒𓀀བརྩམས་ནས་ང་རྒྱལ་བསྒོམ་པར་བྱ། །𓃒\q𓃒\b
47	𓀀དང་པོར་འབྱོར་པ་བརྟགས་ནས་ནི། །𓃒𓀀བརྩམ་མམ་ཡང་ན་མི་བརྩམ་བྱ། །𓃒𓀀མ་བརྩམས་པ་ནི་མཆོག་ཡིན་གྱི། །𓃒𓀀བརྩམས་ནས་ལྡོག་པར་མི་བྱའོ། །𓃒\q𓃒\b
48	𓀀སྐྱེ་བ་གཞན་དུ་དེ་གོམས་ཤིང་། །𓃒𓀀སྡིག་དང་སྡུག་བསྔལ་འཕེལ་བར་འགྱུར། །𓃒𓀀གཞན་དང་འབྲས་བུའི་དུས་ཀྱང་ནི། །𓃒𓀀དམན་འགྱུར་དེ་ཡང་སྒྲུབ་མི་འགྱུར། །𓃒\q𓃒\b
49	𓀀ལས་དང་ཉོན་མོངས་ནུས་པས་ཏེ། །𓃒𓀀གསུམ་པོ་དག་ལ་ང་རྒྱལ་བྱ། །𓃒𓀀བདག་ཉིད་གཅིག་པུས་བྱའོ་ཞེས། །𓃒𓀀འདི་ནི་ལས་ཀྱི་ང་རྒྱལ་ཉིད། །𓃒\q𓃒\b
50	𓀀ཉོན་མོངས་དབང་མེད་འཇིག་རྟེན་འདིས། །𓃒𓀀རང་དོན་སྒྲུབ་པར་མི་ནུས་པས། །𓃒𓀀འགྲོ་བས་བདག་ལྟར་མི་ནུས་ཏེ། །𓃒𓀀དེ་བས་བདག་གིས་འདི་བྱའོ། །𓃒\q𓃒\b
51	𓀀གཞན་དག་དམན་པའི་ལས་བྱེད་ན། །𓃒𓀀བདག་ཉིད་ཀྱང་ནི་ཇི་ལྟར་འདུག །𓃒𓀀ང་རྒྱལ་གྱིས་ནི་མི་བྱས་ཏེ། །𓃒𓀀བདག་ལ་ང་རྒྱལ་མེད་པ་མཆོག །𓃒\q𓃒\b
52	𓀀ཤི་བའི་སྦྲུལ་དང་ཕྲད་གྱུར་ན། །𓃒𓀀ཁྭ་ཡང་མཁའ་ལྡིང་ལྟ་བུར་སྤྱོད། །𓃒𓀀གལ་ཏེ་བདག་ཉིད་ཉམ་ཆུང་ན། །𓃒𓀀ལྟུང་བ་ཆུང་ངུའང་གནོད་པར་བྱེད། །𓃒\q𓃒\b
53	𓀀ཞུམ་བཅས་རྩོལ་བ་དོར་བ་ལ། །𓃒𓀀ཕོངས་ལས་ཐར་བ་ཡོད་དམ་ཅི། །𓃒𓀀ང་རྒྱལ་རྩོལ་བ་བསྐྱེད་པས་ནི། །𓃒𓀀ཆེན་པོ་ཡིས་ཀྱང་ཐུབ་པར་དཀའ། །𓃒\q𓃒\b
54	𓀀དེ་བས་སེམས་ནི་བརྟན་པ་ཡིས། །𓃒𓀀ལྟུང་བ་རྣམས་ནི་གཞོམ་བྱ་སྟེ། །𓃒𓀀བདག་ནི་ལྟུང་བས་ཕམ་བྱས་ན། །𓃒𓀀ཁམས་གསུམ་རྒྱལ་འདོད་བཞད་གད་འགྱུར། །𓃒\q𓃒\b
55	𓀀བདག་གིས་ཀུན་ལས་རྒྱལ་བྱ་སྟེ། །𓃒𓀀བདག་ལས་སུ་ཡང་རྒྱལ་མི་བྱ། །𓃒𓀀རྒྱལ་བ་སེང་གེའི་སྲས་བདག་གིས། །𓃒𓀀ང་རྒྱལ་འདི་ལ་གནས་པར་བྱ། །𓃒\q𓃒\b
56	𓀀འགྲོ་གང་ང་རྒྱལ་གྱིས་བཅོམ་དེ། །𓃒𓀀ཉོན་མོངས་ང་རྒྱལ་ཅན་མ་ཡིན། །𓃒𓀀ང་རྒྱལ་ཅན་དགྲའི་དབང་མི་འགྲོ། །𓃒𓀀དེ་དག་ང་རྒྱལ་དགྲ་དབང་འགྱུར། །𓃒\q𓃒\b
57	𓀀ཉོན་མོངས་ང་རྒྱལ་གྱིས་ཁེངས་ནི། །𓃒𓀀ངན་འགྲོར་ང་རྒྱལ་གྱིས་ཁྲིད་ཅིང་། །𓃒𓀀མི་ཡི་དགའ་སྟོན་བཅོམ་པ་དང་། །𓃒𓀀གཞན་གྱི་ཟས་ཟའི་བྲན་དང་ནི། །𓃒\q𓃒\b
58	𓀀གླེན་པ་མི་སྡུག་ཉམ་ཆུང་དང་། །𓃒𓀀ཐམས་ཅད་དུ་ནི་བརྙས་པར་འགྱུར། །𓃒𓀀ང་རྒྱལ་གྱིས་ཁེངས་དཀའ་ཐུབ་ཅན། །𓃒𓀀དེ་ཡང་ང་རྒྱལ་ཅན་གཏོགས་ན། །𓃒𓀀དམན་པ་ཅི་འདྲ་ཡིན་པ་སྨྲོས། །𓃒\q𓃒\b
59	𓀀གང་ཞིག་ང་རྒྱལ་དགྲ་ལས་རྒྱལ་ཕྱིར་ང་རྒྱལ་འཆང་། །𓃒𓀀དེ་ནི་ང་རྒྱལ་ཅན་དང་རྣམ་རྒྱལ་དཔའ་དེ་ཉིད། །𓃒𓀀གང་ཞིག་ང་རྒྱལ་དགྲ་བདོ་བ་ཡང་ངེས་བཅོམ་སྟེ། །𓃒𓀀འགྲོ་ལ་འདོད་བཞིན་རྒྱལ་བའི་འབྲས་བུ་རྫོགས་པར་བྱེད། །𓃒\q𓃒\b
60	𓀀ཉོན་མོངས་ཕྱོགས་ཀྱི་ཁྲོད་གནས་ན། །𓃒𓀀རྣམ་པ་སྟོང་དུ་སྲན་གཟུགས་ཏེ། །𓃒𓀀ཝ་ལ་སོགས་པས་སེང་གེ་བཞིན། །𓃒𓀀ཉོན་མོངས་ཚོགས་ཀྱིས་མི་ཚུགས་བྱ། །𓃒\q𓃒\b
61	𓀀ཉམ་ང་ཆེ་ཐང་བྱུང་གྱུར་ཀྱང་། །𓃒𓀀མི་ཡིས་མིག་ནི་བསྲུང་བ་ལྟར། །𓃒𓀀དེ་བཞིན་ཉམ་ང་བྱུང་གྱུར་ཀྱང་། །𓃒𓀀ཉོན་མོངས་དབང་དུ་མི་འགྱུར་བྱ། །𓃒\q𓃒\b
62	𓀀བདག་ནི་བསྲེགས་ཏེ་བསད་གྱུར་ཏམ། །𓃒𓀀བདག་གི་མགོ་བོ་བཅད་ཀྱང་བླ། །𓃒𓀀རྣམ་པ་ཀུན་དུ་ཉོན་མོངས་པའི། །𓃒𓀀དགྲ་ལ་འདུད་པར་མི་བྱའོ། །𓃒\q𓃒\b
63	𓀀དེ་བཞིན་གནས་སྐབས་ཐམས་ཅད་དུ། །𓃒𓀀རིགས་པ་ལས་ནི་གཞན་མི་སྤྱད། །𓃒𓀀རྩེད་མོའི་བདེ་འབྲས་འདོད་པ་ལྟར། །𓃒𓀀འདི་ཡིས་བྱ་བའི་ལས་གང་ཡིན། །𓃒\q𓃒\b
64	𓀀ལས་དེ་ལ་ནི་ཞེན་བྱ་སྟེ། །𓃒𓀀ལས་དེས་མི་ངོམས་དགའ་བར་བྱ། །𓃒𓀀བདེ་བའི་དོན་དུ་ལས་བྱས་ཀྱང་། །𓃒𓀀བདེ་འགྱུར་མི་འགྱུར་གཏོལ་མེད་ཀྱི། །𓃒\q𓃒\b
65	𓀀གང་གི་ལས་ཉིད་བདེ་འགྱུར་བ། །𓃒𓀀དེ་ལས་མི་བྱེད་ཇི་ལྟར་བདེ། །𓃒𓀀སྤུ་གྲིའི་སོར་ཆགས་སྦྲང་རྩི་ལྟའི། །𓃒𓀀འདོད་པ་རྣམས་ཀྱིས་མི་ངོམས་ན། །𓃒\q𓃒\b
66	𓀀རྣམ་སྨིན་བདེ་ལ་ཞི་བ་ཡི། །𓃒𓀀བསོད་ནམས་ཀྱིས་ལྟ་ཅི་སྟེ་ངོམས། །𓃒𓀀དེ་ལྟས་ལས་ཚར་ཕྱིན་བྱའི་ཕྱིར། །𓃒𓀀ཉི་མ་ཕྱེད་དུས་གདུངས་པ་ཡི། །𓃒\q𓃒\b
67	𓀀གླང་ཆེན་མཚོ་ཕྲད་མཚོར་འཇུག་ལྟར། །𓃒𓀀ལས་དེ་ལ་ཡང་འཇུག་པར་བྱ། །𓃒𓀀སྟོབས་ཉམས་པ་དང་རྗེས་འབྲེལ་ན། །𓃒𓀀སླར་བྱའི་དོན་དུ་དོར་བར་བྱ། །𓃒\q𓃒\b
68	𓀀ལེགས་པར་ཟིན་ན་ཕྱི་མ་དང་། །𓃒𓀀ཕྱི་མ་འདོད་པས་དེ་སྤང་བྱ། །𓃒𓀀འཐབ་རྙིང་དགྲ་དང་ལྷན་ཅིག་ཏུ། །𓃒𓀀གཡུལ་ངོར་རལ་ཁ་ལྷགས་པ་བཞིན། །𓃒𓀀ཉོན་མོངས་མཚོན་ལས་གཟུར་བྱ་ཞིང་། །𓃒𓀀ཉོན་མོངས་དགྲ་རྣམས་གཞོམ་པར་བཏེག །𓃒\q𓃒\b
69	𓀀གཡུལ་དུ་རལ་གྲི་ལྷུང་གྱུར་ན། །𓃒𓀀འཇིགས་པས་མྱུར་དུ་ལེན་པ་ལྟར། །𓃒𓀀དེ་བཞིན་དྲན་པའི་མཚོན་ཤོར་ན། །𓃒𓀀དམྱལ་བའི་འཇིགས་དྲན་མྱུར་དུ་བླང་། །𓃒\q𓃒\b
70	𓀀ཇི་ལྟར་ཁྲག་ལ་བརྟེན་བཅས་ནས། །𓃒𓀀དུག་ནི་ལུས་ལ་ཁྱབ་འགྱུར་བ། །𓃒𓀀དེ་བཞིན་གླགས་ནི་རྙེད་པ་ན། །𓃒𓀀ཉེས་པས་སེམས་ལ་ཁྱབ་པར་འགྱུར། །𓃒\q𓃒\b
71	𓀀ཡུངས་མར་བཀང་བའི་སྣོད་བཀུར་ལ། །𓃒𓀀རལ་གྲི་ཐོགས་པས་དྲུང་བསྡད་དེ། །𓃒𓀀བོ་ན་གསོད་བསྡིགས་འཇིགས་པ་ལྟར། །𓃒𓀀བརྟུལ་ཞུགས་ཅན་གྱིས་དེ་བཞིན་སྒྲིམ། །𓃒\q𓃒\b
72	𓀀དེ་བས་པང་དུ་སྦྲུལ་འོངས་ན། །𓃒𓀀ཇི་ལྟར་རིངས་པར་ལྡང་བ་ལྟར། །𓃒𓀀དེ་བཞིན་གཉིད་དང་སྙོམ་འོངས་ན། །𓃒𓀀མྱུར་དུ་དེ་དག་བཟློག་པར་བྱ། །𓃒\q𓃒\b
73	𓀀ཉེས་པ་བྱུང་བ་རེ་རེ་ཞིང་། །𓃒𓀀བདག་ལ་སྨད་ནས་ཅི་ནས་ཀྱང་། །𓃒𓀀བདག་ལ་ཕྱིས་འདི་མི་འབྱུང་བ། །𓃒𓀀དེ་ལྟར་བྱ་ཞེས་ཡུན་རིང་བསམ། །𓃒\q𓃒\b
74	𓀀ཇི་ལྟར་གནས་སྐབས་འདི་དག་ལ། །𓃒𓀀དྲན་པ་གོམས་པ་ཉིད་འགྱུར་ཞེས། །𓃒𓀀རྒྱུ་འདི་ཡིས་ནི་ཕྲད་པའམ། །𓃒𓀀རིགས་པའི་ལས་ནི་འདོད་པར་བྱ། །𓃒\q𓃒\b
75	𓀀ཅི་ནས་ལས་བྱེད་སྔོན་རོལ་ནས། །𓃒𓀀ཐམས་ཅད་ལ་ནི་མཐུ་ཡོད་པ། །𓃒𓀀དེ་ལྟར་བག་ཡོད་གཏམ་དྲན་ཏེ། །𓃒𓀀བདག་ཉིད་ལྡང་བ་ཡང་བར་བྱ། །𓃒\q𓃒\b
76	𓀀ཇི་ལྟར་རླུང་ནི་འགྲོ་བ་དང་། །𓃒𓀀འོང་བས་ཤིང་བལ་དབང་བསྒྱུར་བ། །𓃒𓀀དེ་བཞིན་སྤྲོ་བས་དབང་བསྒྱུར་ཏེ། །𓃒𓀀དེ་ལྟར་ན་ནི་འགྲུབ་པར་འགྱུར། །𓃒\q𓃒\b
77	𓀀བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། བརྩོན་འགྲུས་བསྟན་པ་ཞེས་བྱ་བ་སྟེ་ལེའུ་བདུན་པའོ།། །།𓃒\q𓃒\b
1	𓀀དེ་ལྟར་བརྩོན་འགྲུས་བསྐྱེད་ནས་ནི། །𓃒𓀀ཡིད་ནི་ཏིང་ངེ་འཛིན་ལ་བཞག །𓃒𓀀སེམས་ནི་རྣམ་པར་གཡེངས་པའི་མི། །𓃒𓀀ཉོན་མོངས་མཆི་བའི་ཕྲག་ན་གནས། །𓃒\q𓃒\b
2	𓀀ལུས་དང་སེམས་ནི་དབེན་པ་ཡིས། །𓃒𓀀རྣམ་པར་གཡེང་བ་མི་འབྱུང་ངོ་། །𓃒𓀀དེ་བས་འཇིག་རྟེན་སྤང་བྱ་ཞིང་། །𓃒𓀀རྣམ་པར་རྟོག་པ་ཡོངས་སུ་དོར། །𓃒\q𓃒\b
3	𓀀ཆགས་པའི་ཕྱིར་དང་རྙེད་སོགས་ལ། །𓃒𓀀སྲེད་པས་འཇིག་རྟེན་མི་སྤོང་སྟེ། །𓃒𓀀དེ་བས་འདི་དག་ཡོངས་སྤོངས་ལ། །𓃒𓀀མཁས་པས་འདི་ལྟར་དཔྱད་པར་བྱ། །𓃒\q𓃒\b
4	𓀀ཞི་གནས་རབ་ཏུ་ལྡན་པའི་ལྷག་མཐོང་གིས། །𓃒𓀀ཉོན་མོངས་རྣམ་པར་འཇོམས་པར་ཤེས་བྱས་ནས། །𓃒𓀀ཐོག་མར་ཞི་གནས་བཙལ་བྱ་དེ་ཡང་ནི། །𓃒𓀀འཇིག་རྟེན་ཆགས་པ་མེད་ལ་མངོན་དགས་འགྲུབ། །𓃒\q𓃒\b
5	𓀀མི་རྟག་སུ་ཞིག་མི་རྟག་ལ། །𓃒𓀀ཡང་དག་ཆགས་པར་བྱེད་པ་ཡོད། །𓃒𓀀དེས་ནི་ཚེ་རབས་སྟོང་ཕྲག་ཏུ། །𓃒𓀀སྡུག་པ་མཐོང་བར་ཡོང་མི་འགྱུར། །𓃒\q𓃒\b
6	𓀀མ་མཐོང་ན་ནི་དགར་མི་འགྱུར། །𓃒𓀀ཡིད་ཀྱང་མཉམ་འཇོག་མི་འགྱུར་ལ། །𓃒𓀀མཐོང་ཡང་ངོམས་པར་མི་འགྱུར་བས། །𓃒𓀀སྔར་བཞིན་སྲེད་པས་གདུང་བར་འགྱུར། །𓃒\q𓃒\b
7	𓀀སེམས་ཅན་རྣམས་ལ་ཆགས་བྱས་ན། །𓃒𓀀ཡང་དག་ཉིད་ལ་ཀུན་ནས་སྒྲིབ། །𓃒𓀀སྐྱོ་བའི་སེམས་ཀྱང་འཇིག་པར་བྱེད། །𓃒𓀀ཐ་མར་མྱ་ངན་གདུང་བར་འགྱུར། །𓃒\q𓃒\b
8	𓀀དེ་ལ་སེམས་པ་འབའ་ཞིག་གིས། །𓃒𓀀ཚེ་འདི་དོན་མེད་འདའ་བར་འགྱུར། །𓃒𓀀རྟག་པ་མེད་པའི་མཛའ་བཤེས་ཀྱིས། །𓃒𓀀གཡུང་དྲུང་ཆོས་ཀྱང་འཇིག་པར་འགྱུར། །𓃒\q𓃒\b
9	𓀀བྱིས་དང་སྐལ་བ་མཉམ་སྤྱོད་ན། །𓃒𓀀ངེས་པར་ངན་འགྲོར་འགྲོ་འགྱུར་ཏེ། །𓃒𓀀སྐལ་མི་མཉམ་པར་ཁྲིད་བྱེད་ན། །𓃒𓀀བྱིས་པ་བསྟེན་པས་ཅི་ཞིག་བྱ། །𓃒\q𓃒\b
10	𓀀སྐད་ཅིག་གཅིག་གིས་མཛའ་འགྱུར་ལ། །𓃒𓀀ཡུད་ཙམ་གྱིས་ནི་དགྲར་ཡང་འགྱུར། །𓃒𓀀དགའ་བའི་གནས་ལ་ཁྲོ་བྱེད་པས། །𓃒𓀀སོ་སོའི་སྐྱེ་བོ་མགུ་བར་དཀའ། །𓃒\q𓃒\b
11	𓀀ཕན་པར་སྨྲས་ན་ཁྲོ་བར་བྱེད། །𓃒𓀀བདག་ཀྱང་ཕན་ལས་བཟློག་པར་བྱེད། །𓃒𓀀དེ་དག་ངག་ནི་མ་མཉན་ན། །𓃒𓀀ཁྲོ་བས་ངན་འགྲོར་འགྲོ་བར་འགྱུར། །𓃒\q𓃒\b
12	𓀀མཐོ་ལ་ཕྲག་དོག་མཉམ་དང་འགྲན། །𓃒𓀀དམའ་ལ་ང་རྒྱལ་བསྟོད་ན་དྲེགས། །𓃒𓀀མི་སྙན་བརྗོད་ན་ཁོང་ཁྲོ་སྐྱེ། །𓃒𓀀ནམ་ཞིག་བྱིས་ལས་ཕན་པ་ཐོབ།𓃒\q𓃒\b
13	𓀀བྱིས་དང་འགྲོགས་ན་བྱིས་པ་ལ། །𓃒𓀀བདག་བསྟོད་གཞན་ལ་སྨོད་པ་དང་། །𓃒𓀀འཁོར་བར་དགའ་བའི་གཏམ་ལ་སོགས། །𓃒𓀀མི་དགེ་ཅིས་ཀྱང་ངེས་པར་འབྱུང་། །𓃒\q𓃒\b
14	𓀀དེ་ལྟར་བདག་དང་གཞན་བསྟེན་པ། །𓃒𓀀དེས་ནི་ཕུང་བར་འགྱུར་བར་ཟད། །𓃒𓀀དེས་ཀྱང་བདག་དོན་མ་བྱས་ལ། །𓃒𓀀བདག་ཀྱང་དེ་དོན་མི་འགྱུར་བས། །𓃒\q𓃒\b
15	𓀀བྱིས་ལས་ཐག་རིང་བྱོལ་བར་བྱ། །𓃒𓀀ཕྲད་ན་དགའ་བས་མགུ་བྱས་ཏེ། །𓃒𓀀འདྲིས་ཆེན་ཉིད་དུ་མི་འགྱུར་བར། །𓃒𓀀ཐ་མལ་པ་ཙམ་ལེགས་པར་བྱ། །𓃒\q𓃒\b
16	𓀀བུང་བས་མེ་ཏོག་སྦྲང་རྩི་བཞིན། །𓃒𓀀ཆོས་ཀྱི་དོན་ཙམ་བླངས་ནས་ནི། །𓃒𓀀ཀུན་ལས་སྔོན་ཆད་མ་མཐོང་བཞིན། །𓃒𓀀འདྲིས་པ་མེད་པར་གནས་པར་བྱ། །𓃒\q𓃒\b
17	𓀀བདག་ནི་རྙེད་མང་བཀུར་སྟི་བཅས། །𓃒𓀀བདག་ལ་མང་པོ་དགའ་འོ་ཞེས། །𓃒𓀀དེ་འདྲའི་སྙེམས་པ་འཆང་གྱུར་ན། །𓃒𓀀ཤི་བའི་འོག་ཏུ་འཇིགས་པ་སྐྱེ། །𓃒\q𓃒\b
18	𓀀དེ་བས་རྣམ་པར་རྨོངས་པའི་ཡིད། །𓃒𓀀གང་དང་གང་ལ་ཆགས་གྱུར་པ། །𓃒𓀀དེ་དང་དེ་བསྡོངས་སྟོང་འགྱུར་དུ། །𓃒𓀀སྡུག་བསྔལ་ཉིད་དུ་གྱུར་ཅིང་ལྡང་། །𓃒\q𓃒\b
19	𓀀དེ་བས་མཁས་པས་ཆགས་མི་བྱ། །𓃒𓀀ཆགས་པ་ལས་ནི་འཇིགས་པ་སྐྱེ། །𓃒𓀀འདི་དག་རང་བཞིན་འདོར་འགྱུར་བས། །𓃒𓀀བརྟན་པར་གྱིས་ཏེ་རབ་ཏུ་རྟོགས། །𓃒\q𓃒\b
20	𓀀རྙེད་པ་དག་ནི་མང་བྱུང་ཞིང་། །𓃒𓀀གྲགས་དང་སྙན་པ་བྱུང་གྱུར་ཀྱང་། །𓃒𓀀རྙེད་དང་གྲགས་པའི་ཚོགས་བཅས་ཏེ། །𓃒𓀀གང་དུ་འདོང་བའི་གཏོལ་མེད་དོ། །𓃒\q𓃒\b
21	𓀀བདག་ལ་སྨོད་པ་གཞན་ཡོད་ན། །𓃒𓀀བསྟོད་པས་བདག་དགར་ཅི་ཞིག་ཡོད། །𓃒𓀀བདག་ལ་བསྟོད་པ་གཞན་ཡོད་ན། །𓃒𓀀སྨད་པས་མི་དགར་ཅི་ཞིག་ཡོད། །𓃒\q𓃒\b
22	𓀀སེམས་ཅན་མོས་པ་སྣ་ཚོགས་པ། །𓃒𓀀རྒྱལ་བས་ཀྱང་ནི་མི་མགུ་ན། །𓃒𓀀བདག་འདྲ་ངན་པས་སྨོས་ཅི་དགོས། །𓃒𓀀དེ་བས་འཇིག་རྟེན་བསམ་པ་བཏང་། །𓃒\q𓃒\b
23	𓀀སེམས་ཅན་རྙེད་པ་མེད་ལ་སྨོད། །𓃒𓀀རྙེད་པ་ཅན་ལ་མི་སྙན་བརྗོད། །𓃒𓀀རང་བཞིན་འགྲོགས་དཀའ་དེ་དག་གིས། །𓃒𓀀དགའ་བ་ཇི་ལྟར་སྐྱེ་བར་འགྱུར། །𓃒\q𓃒\b
24	𓀀གང་ཕྱིར་བྱིས་པ་རང་དོན་ནི། །𓃒𓀀མེད་པར་དགའ་བ་མི་འབྱུང་བས། །𓃒𓀀བྱིས་པ་འགའ་ཡང་བཤེས་མིན་ཞེས། །𓃒𓀀དེ་བཞིན་གཤེགས་པ་རྣམས་ཀྱིས་གསུངས། །𓃒\q𓃒\b
25	𓀀ནགས་ན་རི་དགས་བྱ་རྣམས་དང་། །𓃒𓀀ཤིང་རྣམས་མི་སྙན་རྗོད་མི་བྱེད། །𓃒𓀀འགྲོགས་ན་བདེ་བ་དེ་དག་དང་། །𓃒𓀀ནམ་ཞིག་ལྷན་ཅིག་བདག་གནས་འགྱུར། །𓃒\q𓃒\b
26	𓀀ཕུག་གམ་ལྷ་ཁང་སྟེང་པའམ། །𓃒𓀀ལྗོན་ཤིང་དྲུང་དུ་གནས་བཅས་ཏེ། །𓃒𓀀ནམ་ཞིག་རྒྱབ་ཏུ་མི་ལྟ་ཞིང་། །𓃒𓀀ཆགས་པ་མེད་པར་འགྱུར་ཞིག་གུ། །𓃒\q𓃒\b
27	𓀀ས་ཕྱོགས་བདག་གིར་བཟུང་མེད་པ། །𓃒𓀀རང་བཞིན་གྱིས་ནི་ཡངས་རྣམས་སུ། །𓃒𓀀རང་དབང་སྤྱོད་ཅིང་ཆགས་མེད་པར། །𓃒𓀀ནམ་ཞིག་བདག་ནི་གནས་པར་འགྱུར། །𓃒\q𓃒\b
28	𓀀ལྷུང་བཟེད་ལ་སོགས་ཉི་ཚེ་དང་། །𓃒𓀀ཀུན་ལ་མི་མཁོའི་གོས་འཆང་ཞིང་། །𓃒𓀀ལུས་འདི་སྦ་བ་མ་བྱས་ཀྱང་། །𓃒𓀀འཇིགས་མེད་གནས་པ་ནམ་ཞིག་འགྱུར། །𓃒\q𓃒\b
29	𓀀དུར་ཁྲོད་སོང་ནས་གཞན་དག་གི། །𓃒𓀀རུས་གོང་དག་དང་བདག་གི་ལུས། །𓃒𓀀འཇིག་པའི་ཆོས་ཅན་དག་ཏུ་ནི། །𓃒𓀀ནམ་ཞིག་མགོ་སྙོམས་བྱེད་པར་འགྱུར། །𓃒\q𓃒\b
30	𓀀བདག་གི་ལུས་ནི་འདི་ཉིད་ཀྱང་། །𓃒𓀀གང་གི་དྲི་ཡིས་ཝ་དག་ཀྱང་། །𓃒𓀀དྲུང་དུ་ཉེར་འགྲོ་མི་འགྱུར་བ། །𓃒𓀀དེ་ལྟ་བུར་ནི་འགྱུར་བར་འོང་། །𓃒\q𓃒\b
31	𓀀ལུས་འདི་གཅིག་པུ་བྱུང་བ་ཡང་། །𓃒𓀀ལྷན་ཅིག་སྐྱེས་པའི་ཤ་རུས་དག །𓃒𓀀ཞིག་སྟེ་སོ་སོར་འགྱེས་འགྱུར་ན། །𓃒𓀀མཛའ་བ་གཞན་དག་ཅི་ཞིག་སྨོས། །𓃒\q𓃒\b
32	𓀀སྐྱེ་ན་གཅིག་པུ་སྐྱེ་འགྱུར་ཞིང་། །𓃒𓀀འཆི་ནའང་དེ་ཉིད་གཅིག་འཆི་སྟེ། །𓃒𓀀སྡུག་བསྔལ་སྐལ་གཞན་མི་ལེན་ན། །𓃒𓀀གེགས་བྱེད་མཛའ་བས་ཅི་ཞིག་བྱ། །𓃒\q𓃒\b
33	𓀀ལམ་དག་ཏུ་ནི་ཞུགས་པ་རྣམས། །𓃒𓀀ཇི་ལྟར་གནས་ནི་འཛིན་བྱེད་ལྟར། །𓃒𓀀དེ་བཞིན་སྲིད་པའི་ལམ་ཞུགས་པའང་། །𓃒𓀀སྐྱེ་བའི་གནས་ནི་ཡོངས་སུ་འཛིན། །𓃒\q𓃒\b
34	𓀀འཇིག་རྟེན་ཀུན་ནས་གདུང་བཞིན་དུ། །𓃒𓀀ཇི་སྲིད་སྐྱེས་བུ་བཞི་ཡིས་ནི། །𓃒𓀀དེ་ལས་དེ་ནི་མ་བཏེག་པ། །𓃒𓀀དེ་སྲིད་དུ་ནི་ནགས་སུ་སོང་། །𓃒\q𓃒\b
35	𓀀བཤེས་མེད་འཁོན་པའང་མེད་བྱས་ནས། །𓃒𓀀ལུས་འདི་གཅིག་པུ་དབེན་གནས་ཏེ། །𓃒𓀀སྔ་ནས་ཤི་དང་འདྲར་བརྩིས་ནས། །𓃒𓀀ཤི་ནའང་མྱ་ངན་བྱེད་པ་མེད། །𓃒\q𓃒\b
36	𓀀དྲུང་ན་འཁོད་པ་སུ་དག་ཀྱང་། །𓃒𓀀མྱ་ངན་གནོད་པ་བྱེད་མེད་པས། །𓃒𓀀འདི་ཡིས་སངས་རྒྱས་རྗེས་དྲན་སོགས། །𓃒𓀀སུས་ཀྱང་གཡེངས་པར་འགྱུར་བ་མེད། །𓃒\q𓃒\b
37	𓀀དེ་བས་ཤིན་ཏུ་མདངས་དགའ་བའི། །𓃒𓀀ནགས་ཚལ་ཚེགས་ཆུང་བདེ་སྐྱིད་ཅིང་། །𓃒𓀀གཡེང་བ་ཐམས་ཅད་ཞི་བྱེད་པར། །𓃒𓀀བདག་ཉིད་གཅིག་པུ་གནས་པར་བྱ། །𓃒\q𓃒\b
38	𓀀བསམ་པ་གཞན་ནི་ཀུན་བཏང་སྟེ། །𓃒𓀀བདག་ལ་སེམས་པ་གཅིག་པུ་ཡིས། །𓃒𓀀སེམས་ནི་མཉམ་པར་གཞག་ཕྱིར་དང་། །𓃒𓀀དུལ་བར་བྱ་ཕྱིར་བརྩོན་ཏེ་བྱ། །𓃒\q𓃒\b
39	𓀀འཇིག་རྟེན་འདི་དང་ཕ་རོལ་དུའང་། །𓃒𓀀འདོད་པ་རྣམས་ནི་ཕུང་ཁྲོལ་བསྐྱེད། །𓃒𓀀འདིར་ནི་བསད་དང་བཅིང་དང་གཅོད། །𓃒𓀀ཕ་རོལ་དུ་ནི་དམྱལ་སོགས་སྒྲུབ། །𓃒\q𓃒\b
40	𓀀ཕོ་ཉ་ཕོ་ཉ་མོ་ཡིས་སྔོན། །𓃒𓀀གང་ཕྱིར་དུ་མར་གསོལ་བཏབ་ཅིང་། །𓃒𓀀སྡིག་པ་རྣམས་སམ་གྲགས་མིན་ལའང་། །𓃒𓀀གང་གི་དོན་དུ་མ་འཛེམས་པར། །𓃒\q𓃒\b
41	𓀀འཇིགས་པ་ལ་ཡང་བདག་ཞུགས་ཤིང་། །𓃒𓀀རྫས་ཀྱང་ཟད་པར་བྱས་གྱུར་ཏེ། །𓃒𓀀གང་ལ་ཡོངས་སུ་འཁྱུད་པས་ན། །𓃒𓀀མཆོག་ཏུ་དགའ་འགྱུར་དེ་དག་ཉིད། །𓃒\q𓃒\b
42	𓀀ཀེང་རུས་ཉིད་ཡིན་གཞན་མིན་ན། །𓃒𓀀རང་དབང་དང་ནི་བདག་མིན་ལ། །𓃒𓀀རབ་ཏུ་འདོད་ཅིང་ཡོངས་ཞེན་ནས། །𓃒𓀀ཅི་ཕྱིར་མྱ་ངན་འདས་མི་འགྲོ། །𓃒\q𓃒\b
43	𓀀གང་ཞིག་དང་པོ་འབད་དེ་བཏེག །𓃒𓀀དྲངས་ཀྱང་ངོ་ཚས་འོག་ཏུ་ལྟ། །𓃒𓀀སྔོན་ནི་མཐོང་ངམ་མ་མཐོང་ཡང་། །𓃒𓀀གོས་ཀྱིས་གདོང་ནི་གཡོགས་པར་གྱུར། །𓃒\q𓃒\b
44	𓀀ཁྱོད་ཉོན་མོངས་པའི་གདོང་དེ་ནི། །𓃒𓀀ད་ལྟ་མངོན་སུམ་གྱུར་པ་བཞིན། །𓃒𓀀བྱ་རྒོད་ཀྱིས་བསལ་བྱས་མཐོང་ནས། །𓃒𓀀ད་ལྟ་ཅི་ཕྱིར་འབྱེར་བར་བྱེད། །𓃒\q𓃒\b
45	𓀀གཞན་རྣམས་མིག་གིས་བལྟ་ན་ཡང་། །𓃒𓀀གང་ཞིག་ཡོངས་སུ་བསྲུང་གྱུར་པ། །𓃒𓀀ཇི་སྲིད་དེ་ནི་དེས་ཟ་ན། །𓃒𓀀སེར་སྣ་ཅན་ཁྱོད་ཅིས་མི་བསྲུང་། །𓃒\q𓃒\b
46	𓀀ཤ་ཡི་ཕུང་པོ་འདི་མཐོང་ནས། །𓃒𓀀བྱ་རྒོད་དང་གཞན་ཟ་བྱེད་ན། །𓃒𓀀གཞན་གྱི་ཟས་ལ་མེ་ཏོག་གི །𓃒𓀀ཕྲེང་བ་ཙནྡན་རྒྱན་གྱིས་མཆོད། །𓃒\q𓃒\b
47	𓀀རུས་གོང་ཉིད་དུ་མཐོང་ནས་ནི། །𓃒𓀀མི་འགུལ་ཡང་ནི་ཁྱོད་སྐྲག་ན། །𓃒𓀀རོ་ལངས་བཞིན་དུ་འགའ་ཡིས་ཀྱང་། །𓃒𓀀བསྐྱོད་པར་གྱུར་ན་ཅིས་མི་འཇིགས། །𓃒\q𓃒\b
48	𓀀གང་ལ་གཡོགས་ཀྱང་འདི་ཆགས་པ། །𓃒𓀀དེ་མ་གཡོགས་ན་ཅིས་མི་འདོད། །𓃒𓀀དེ་ལ་དགོས་པ་མེད་ན་ནི། །𓃒𓀀གཡོགས་པ་ལ་ནི་ཅི་ཕྱིར་འཁྱུད། །𓃒\q𓃒\b
49	𓀀ཟས་ནི་གཅིག་པུ་ཉིད་ལས་ནི། །𓃒𓀀བཤང་དང་ཁ་ཆུ་བྱུང་གྱུར་ན། །𓃒𓀀དེ་ལས་བཤང་ལ་མི་དགའ་ཞིང་། །𓃒𓀀ཁ་ཆུ་ལ་ཁྱོད་ཅི་ཕྱིར་དགའ། །𓃒\q𓃒\b
50	𓀀ཤིང་བལ་རེག་ན་འཇམ་པ་ཡི། །𓃒𓀀སྔས་ལ་དགའ་བར་མི་བྱེད་པར། །𓃒𓀀དྲི་ང་འཛག་པ་མ་ཡིན་ཞེས། །𓃒𓀀འདོད་ལྡན་མི་གཙང་བ་ལ་རྨོངས། །𓃒\q𓃒\b
51	𓀀འདོད་ལྡན་ངན་པ་རྨོངས་པ་རྣམས། །𓃒𓀀ཤིང་བལ་རེག་ན་འཇམ་པ་ལའང་། །𓃒𓀀ཉལ་པོ་བྱ་བར་མི་ནུས་ཞེས། །𓃒𓀀དེ་ལ་ཁྲོ་བ་དག་ཏུ་བྱེད། །𓃒\q𓃒\b
52	𓀀གལ་ཏེ་མི་གཙང་ཆགས་མེད་ན། །𓃒𓀀རུས་གཟེབ་རྒྱུས་པས་སྦྲེལ་བ་ལ། །𓃒𓀀ཤ་ཡི་འདམ་གྱིས་ཞལ་ཞལ་བྱས། །𓃒𓀀གཞན་ཁྱོད་ཅི་ཕྱིར་པང་དུ་འཁྱུད། །𓃒\q𓃒\b
53	𓀀ཁྱོད་ཉིད་མི་གཙང་མང་ཡོད་པ། །𓃒𓀀དེ་ཉིད་ལ་ཁྱོད་གཏན་སྤྱོད་ཅིང་། །𓃒𓀀མི་གཙང་རྐྱལ་པ་གཞན་དག་ལའང་། །𓃒𓀀མི་གཙང་བརྐམ་པས་འདོད་པར་བྱེད། །𓃒\q𓃒\b
54	𓀀བདག་ནི་ཤ་འདི་ལ་དགའ་ཞེས། །𓃒𓀀རེག་དང་བལྟ་བར་འདོད་ན་ཀོ། །𓃒𓀀སེམས་མེད་པ་ཡི་རང་བཞིན་གྱི། །𓃒𓀀ཤ་ནི་ཁྱོད་ཀོ་ཇི་ལྟར་འདོད། །𓃒\q𓃒\b
55	𓀀དོད་པའི་སེམས་གང་ཡིན་པ་དེ། །𓃒𓀀རེག་དང་བལྟ་བར་མི་ནུས་ལ། །𓃒𓀀གང་ཞིག་ནུས་དེ་ཤེས་པ་མིན། །𓃒𓀀དོན་མེད་འཁྱུད་དེས་ཅི་ཞིག་བྱ། །𓃒\q𓃒\b
56	𓀀མི་གཙང་རང་བཞིན་གཞན་གྱི་ལུས། །𓃒𓀀མི་རྟོགས་ངོ་མཚར་མི་ཆེ་ཡི། །𓃒𓀀རང་ཉིད་མི་གཙང་ཉིད་ཡིན་པར། །𓃒𓀀རྟོགས་པར་མི་འགྱུར་ངོ་མཚར་ཆེ། །𓃒\q𓃒\b
57	𓀀སྤྲིན་བྲལ་ཉི་ཟེར་གྱིས་ཕྱེ་བའི། །𓃒𓀀པདྨ་གཞོན་ནུ་སྤངས་ནས་ནི། །𓃒𓀀མི་གཙང་ཞེན་པའི་སེམས་ཀྱིས་ནི། །𓃒𓀀མི་གཙང་གཟེབ་ལ་ཅི་ཕྱིར་དགའ། །𓃒\q𓃒\b
58	𓀀ས་ཕྱོགས་མི་གཙང་གིས་གོས་པ། །𓃒𓀀གལ་ཏེ་རེག་པར་མི་འདོད་ན། །𓃒𓀀གང་ལས་དེ་ནི་བྱུང་བ་ཡི། །𓃒𓀀ལུས་ལ་ཇི་ལྟར་ཁྱོད་རེག་འདོད། །𓃒\q𓃒\b
59	𓀀གལ་ཏེ་མི་གཙང་ཆགས་མེད་ན། །𓃒𓀀མི་གཙང་ཞིང་ལས་བྱུང་གྱུར་ཅིང་། །𓃒𓀀དེ་ཡི་ས་བོན་དེས་བསྐྱེད་པ། །𓃒𓀀གཞན་ཁྱོད་ཅི་ཕྱིར་པང་དུ་འཁྱུད། །𓃒\q𓃒\b
60	𓀀མི་གཙང་ལས་བྱུང་མི་གཙང་སྲིན། །𓃒𓀀ཆུང་ངུའང་ཁྱོད་འདོད་མི་བྱེད་ལ། །𓃒𓀀མི་གཙང་མང་གི་རང་བཞིན་ལུས། །𓃒𓀀མི་གཙང་སྐྱེས་པའང་འདོད་པར་བྱེད། །𓃒\q𓃒\b
61	𓀀ཁྱོད་ནི་རང་ཉིད་མི་གཙང་ལ། །𓃒𓀀སྨོད་མི་བྱེད་པར་མ་ཟད་ཀྱི། །𓃒𓀀མི་གཙང་རྐྱལ་པ་མི་གཙང་ལ། །𓃒𓀀བརྐམ་པས་གཞན་ཡང་འདོད་པར་བྱེད། །𓃒\q𓃒\b
62	𓀀ག་པུར་ལ་སོགས་ཡིད་འོང་དང་། །𓃒𓀀འབྲས་ཆན་དག་གམ་ཚོད་མའང་རུང་། །𓃒𓀀ཁར་བཅུག་ཕྱིར་ཕྱུང་བོར་བ་ཡིས ། །𓃒𓀀ས་ཡང་མི་གཙང་བཙོག་པར་འགྱུར། །𓃒\q𓃒\b
63	𓀀གལ་ཏེ་མི་གཙང་འདི་འདྲ་བ། །𓃒𓀀མངོན་སུམ་གྱུར་ཀྱང་ཐེ་ཚོམ་ན། །𓃒𓀀དུར་ཁྲོད་དག་ཏུ་བོར་བའི་ལུས། །𓃒𓀀མི་གཙང་གཞན་ཡང་བལྟ་བར་གྱིས། །𓃒\q𓃒\b
64	𓀀གང་ལས་པགས་པའི་ཁ་ཕྱེ་ན། །𓃒𓀀འཇིགས་པ་ཆེན་པོ་སྐྱེ་འགྱུར་བར། །𓃒𓀀ཤེས་ཀྱང་ཇི་ལྟར་དེ་ཉིད་ལ། །𓃒𓀀ཕྱིར་ཞིང་དགའ་བ་སྐྱེ་བར་འགྱུར། །𓃒\q𓃒\b
65	𓀀ལུས་ལ་བསྐུས་པའི་དྲི་དེ་ཡང་། །𓃒𓀀ཙནྡན་སོགས་ཡིན་གཞན་མ་ཡིན། །𓃒𓀀གཞན་གྱི་དྲི་དེས་གཞན་དག་ལ། །𓃒𓀀ཅི་ཡི་ཕྱིར་ན་ཆགས་པར་བྱེད། །𓃒\q𓃒\b
66	𓀀གལ་ཏེ་རང་བཞིན་དྲི་ང་བས། །𓃒𓀀འདི་ལ་མ་ཆགས་ལེགས་མིན་ནམ། །𓃒𓀀འཇིག་རྟེན་དོན་མེད་སྲེག་པ་དག །𓃒𓀀ཇི་སྟེ་དེ་ལ་དྲི་ཞིམ་སྐུད། །𓃒\q𓃒\b
67	𓀀འོན་ཏེ་དྲི་ཞིམ་ཙནྡན་ནི། །𓃒𓀀ལུས་ལ་འདིར་ནི་ཅི་ཞིག་བྱུང་། །𓃒𓀀གཞན་གྱི་དྲི་ཡིས་གཞན་དག་ལ། །𓃒𓀀ཅི་ཡི་ཕྱིར་ན་ཆགས་པར་བྱེད། །𓃒\q𓃒\b
68	𓀀གལ་ཏེ་སྐྲ་སེན་རིང་བ་དང་། །𓃒𓀀སོ་སྐྱ་དྲིར་བཅས་འདམ་གྱི་དྲིས། །𓃒𓀀བསྒོས་པས་ལུས་ཀྱི་རང་བཞིན་ནི། །𓃒𓀀གཅེར་བུ་འཇིགས་པ་ཉིད་ཡིན་ན། །𓃒\q𓃒\b
69	𓀀རང་ལ་གནོད་པའི་མཚོན་བཞིན་དུ། །𓃒𓀀དེ་འབད་ཅི་ཕྱིར་བྱི་དོར་བྱེད། །𓃒𓀀བདག་ལ་རྨོངས་པའི་འབད་པ་ཡིས། །𓃒𓀀སྨྱོས་པས་ས་འདི་ཀུན་ཏུ་འཁྲུགས། །𓃒\q𓃒\b
70	𓀀རུས་གོང་འབའ་ཞིག་མཐོང་ནས་ནི། །𓃒𓀀དུར་ཁྲོད་དུ་ནི་ཡིད་འབྱུང་ན། །𓃒𓀀གཡོ་བའི་རུས་གོང་གིས་ཁྱབ་པའི། །𓃒𓀀གྲོང་གི་དུར་ཁྲོད་ལ་དགའ་འམ། །𓃒\q𓃒\b
71	𓀀དེ་ལྟར་མི་གཙང་གྱུར་པ་དེ། །𓃒𓀀རིན་མེད་པར་ནི་མི་རྙེད་དོ། །𓃒𓀀དེ་དོན་བསྒྲུབས་པས་ཤ་ཐང་དང་། །𓃒𓀀དམྱལ་ལ་སོགས་པའི་གནོད་པར་འགྱུར། །𓃒\q𓃒\b
72	𓀀བྱིས་པ་ནོར་སྤེལ་མི་ནུས་པས། །𓃒𓀀དར་ལ་བབ་ན་འདི་ཅི་བདེ། །𓃒𓀀ནོར་སོགས་པ་ཡིས་ཚེ་གཏུགས་ན། །𓃒𓀀རྒས་ནས་འདོད་པས་ཅི་ཞིག་བྱ། །𓃒\q𓃒\b
73	𓀀འདོད་ལྡན་ངན་པ་ཁ་ཅིག་ནི། །𓃒𓀀ཉིན་རངས་ལས་ཀྱིས་ཡོངས་དུབ་སྟེ། །𓃒𓀀ཁྱིམ་དུ་འོངས་ནས་ཆད་པའི་ལུས། །𓃒𓀀རོ་དང་འདྲ་བར་ཉལ་བར་བྱེད། །𓃒\q𓃒\b
74	𓀀ཁ་ཅིག་བྱེས་བགྲོད་ཉོན་མོངས་དང་། །𓃒𓀀རིང་དུ་སོང་བའི་སྡུག་བསྔལ་ཅན། །𓃒𓀀བུ་སྨད་འདོད་བཞིན་བུ་སྨད་རྣམས། །𓃒𓀀ཁྱུད་ཁོར་ལོས་ཀྱང་མཐོང་མི་འགྱུར། །𓃒\q𓃒\b
75	𓀀བདག་ལ་ཕན་འདོད་རྣམ་རྨོངས་པས། །𓃒𓀀གང་དོན་ཉིད་དུ་བཙོང་བ་ཡང་། །𓃒𓀀དེ་མ་ཐོབ་པར་དོན་མེད་པའི། །𓃒𓀀གཞན་གྱི་ལས་ཀྱི་རླུང་གིས་བདས། །𓃒\q𓃒\b
76	𓀀ལ་ལ་རང་གི་ལུས་བཙོང་ཞིང་། །𓃒𓀀དབང་མེད་གཞན་གྱིས་བཀོལ་གྱུར་ཏེ། །𓃒𓀀ཆུང་མ་དག་ཀྱང་བུ་བྱུང་ན། །𓃒𓀀ཤིང་དྲུང་དགོན་པར་བབ་བབ་འབྱུང་། །𓃒\q𓃒\b
77	𓀀འདོད་པས་བསླུས་པའི་གླེན་པ་དག །𓃒𓀀འཚོ་འདོད་འཚོ་བར་བྱའོ་ཞེས། །𓃒𓀀སྲོག་སྟོར་དོགས་བཞིན་གཡུལ་དུ་འཇུག །𓃒𓀀ཁེ་ཕྱིར་བྲན་དུ་འགྲོ་བར་བྱེད། །𓃒\q𓃒\b
78	𓀀འདོད་ལྡན་ལ་ལ་ལུས་ཀྱང་བཅད། །𓃒𓀀ཁ་ཅིག་གསལ་ཤིང་རྩེ་ལ་བཙུགས། །𓃒𓀀ཁ་ཅིག་མདུང་ཐུང་དག་གིས་བསྣུན། །𓃒𓀀ཁ་ཅིག་བསྲེགས་པ་དག་ཀྱང་སྣང་། །𓃒\q𓃒\b
79	𓀀བསགས་དང་བསྲུང་དང་བརླག་པའི་གདུང་བ་ཡིས། །𓃒𓀀ནོར་ནི་ཕུང་ཁྲོལ་མཐའ་ཡས་ཤེས་པར་བྱ། །𓃒𓀀ནོར་ལ་ཆགས་པས་གཡེངས་པར་གྱུར་པ་རྣམས། །𓃒𓀀སྲིད་པའི་སྡུག་བསྔལ་ལས་གྲོལ་སྐབས་མེད་དོ། །𓃒\q𓃒\b
80	𓀀འདོད་ལྡན་རྣམས་ལ་དེ་ལ་སོགས། །𓃒𓀀ཉེས་དམིགས་མང་ལ་མནོག་ཆུང་སྟེ། །𓃒𓀀ཤིང་རྟ་འདྲེན་པའི་ཕྱུགས་དག་གིས། །𓃒𓀀རྩྭ་ནི་ཁམ་འགའ་ཟོས་པ་བཞིན། །𓃒\q𓃒\b
81	𓀀ཕྱུགས་ཀྱིས་བསྒྲུབས་ནའང་མི་དཀོན་པའི། །𓃒𓀀མནོག་ཆུང་གང་ཡིན་དེ་དོན་དུ། །𓃒𓀀དལ་འབྱོར་ཕུན་སུམ་རྙེད་དཀའ་འདི། །𓃒𓀀ལས་ཀྱིས་མནར་བ་རྣམས་ཀྱིས་བཅོམ། །𓃒\q𓃒\b
82	𓀀འདོད་པ་ངེས་པར་འཇིག་འགྱུར་ཞིང་། །𓃒𓀀དམྱལ་ལ་སོགས་པར་ལྟུང་བྱེད་པ། །𓃒𓀀ཆེན་པོ་མིན་ཕྱིར་དུས་ཀུན་དུ། །𓃒𓀀དུབ་པའི་ཚེགས་བྱུང་གང་ཡིན་པ། །𓃒\q𓃒\b
83	𓀀དེ་ཡི་བྱེ་བའི་ཆ་ཙམ་གྱི། །𓃒𓀀ཚེགས་ཀྱིས་སངས་རྒྱས་ཉིད་འགྲུབ་ན། །𓃒𓀀འདོད་ལྡན་བྱང་ཆུབ་སྤྱོད་པ་བས། །𓃒𓀀སྡུག་བསྔལ་ཆེ་ལ་བྱང་ཆུབ་མེད། །𓃒\q𓃒\b
84	𓀀དམྱལ་སོགས་སྡུག་བསྔལ་བསམ་བྱས་ན། །𓃒𓀀འདོད་པ་རྣམས་ལ་མཚོན་དང་ནི། །𓃒𓀀དུག་དང་མེ་དང་གཡང་ས་དང་། །𓃒𓀀དགྲ་རྣམས་ཀྱིས་ཀྱང་དཔེར་མི་ཕོད། །𓃒\q𓃒\b
85	𓀀དེ་ལྟར་འདོད་ལ་སྐྱོ་བྱས་ཏེ། །𓃒𓀀དབེན་པ་ལ་ནི་དགའ་བ་བསྐྱེད། །𓃒𓀀རྩོད་དང་ཉོན་མོངས་ཀྱིས་སྟོང་པ། །𓃒𓀀ཞི་བའི་ནགས་ཀྱི་ནང་དག་ཏུ། །𓃒\q𓃒\b
86	𓀀སྐལ་ལྡན་ཟླ་འོད་ཙནྡན་གྱིས་བསིལ་བའི། །𓃒𓀀ཡངས་པའི་རྡོ་ལེབ་ཁང་བཟངས་ཉམས་དགའ་བར། །𓃒𓀀སྒྲ་མེད་ཞི་བའི་ནགས་རླུང་གཡོ་བ་ཡིས། །𓃒𓀀གཞན་ལ་ཕན་དོན་སེམས་ཤིང་འཆག་པར་བྱེད། །𓃒\q𓃒\b
87	𓀀ཁང་སྟོང་ཤིང་དྲུང་ཕུག་དག་ཏུ། །𓃒𓀀གང་དུ་ཇི་སྲིད་འདོད་གནས་ཤིང་། །𓃒𓀀ཡོངས་འཛིན་བསྲུང་བའི་སྡུག་བསྔལ་སྤངས། །𓃒𓀀ལྟོས་པ་མེད་པར་བག་ཡངས་སྤྱོད། །𓃒\q𓃒\b
88	𓀀རང་དབང་སྤྱོད་ཅིང་ཆགས་མེད་ལ། །𓃒𓀀གང་དང་ཡང་ནི་འབྲེལ་མེད་པ། །𓃒𓀀ཆོག་ཤེས་བདེ་སྤྱོད་གང་ཡིན་པ། །𓃒𓀀དབང་པོས་ཀྱང་ནི་དེ་རྙེད་དཀའ། །𓃒\q𓃒\b
89	𓀀དེ་ལ་སོགས་པའི་རྣམ་པ་ཡིས། །𓃒𓀀དབེན་པའི་ཡོན་ཏན་བསམ་བྱས་ནས། །𓃒𓀀རྣམ་རྟོག་ཉེ་བར་ཞི་བ་དང་། །𓃒𓀀བྱང་ཆུབ་སེམས་ནི་བསྒོམ་པར་བྱ། །𓃒\q𓃒\b
90	𓀀བདག་དང་གཞན་དུ་མཉམ་པ་ནི། །𓃒𓀀དང་པོ་ཉིད་དུ་འབད་དེ་བསྒོམ། །𓃒𓀀བདེ་དང་སྡུག་བསྔལ་མཉམ་པས་ན། །𓃒𓀀ཐམས་ཅད་བདག་བཞིན་བསྲུང་བར་བྱ། །𓃒\q𓃒\b
91	𓀀ལག་པ་ལ་སོགས་དབྱེ་བ་རྣམ་མང་ཡང་། །𓃒𓀀ཡོངས་སུ་བསྲུང་བྱའི་ལུས་སུ་གཅིག་པ་ལྟར། །𓃒𓀀དེ་བཞིན་འགྲོ་བ་ཐ་དད་བདེ་སྡུག་དག །𓃒𓀀ཐམས་ཅད་བདག་བཞིན་བདེ་བ་འདོད་མཉམ་གཅིག །𓃒\q𓃒\b
92	𓀀གལ་ཏེ་བདག་གི་སྡུག་བསྔལ་གྱིས། །𓃒𓀀གཞན་གྱི་ལུས་ལ་མི་གནོད་པ། །𓃒𓀀དེ་ལྟའང་དེ་བདག་སྡུག་བསྔལ་དེ། །𓃒𓀀བདག་ཏུ་ཞེན་པས་མི་བཟོད་ཉིད། །𓃒\q𓃒\b
93	𓀀དེ་བཞིན་གཞན་གྱི་སྡུག་བསྔལ་དག །𓃒𓀀བདག་ལ་འབབ་པར་མི་འགྱུར་ཡང་། །𓃒𓀀དེ་ལྟའང་དེ་བདག་སྡུག་བསྔལ་དེ། །𓃒𓀀བདག་ཏུ་ཞེན་པས་བཟོད་པར་དཀའ། །𓃒\q𓃒\b
94	𓀀བདག་གིས་གཞན་གྱི་སྡུག་བསྔལ་བསལ། །𓃒𓀀སྡུག་བསྔལ་ཡིན་ཕྱིར་བདག་སྡུག་བཞིན། །𓃒𓀀བདག་གིས་གཞན་ལ་ཕན་པར་བྱ། །𓃒𓀀སེམས་ཅན་ཡིན་ཕྱིར་བདག་ལུས་བཞིན། །𓃒\q𓃒\b
95	𓀀གང་ཚེ་བདག་དང་གཞན་གཉི་ག །𓃒𓀀བདེ་བ་འདོད་དུ་མཚུངས་པ་ལ། །𓃒𓀀བདག་དང་ཁྱད་པར་ཅི་ཡོད་ན། །𓃒𓀀གང་ཕྱིར་བདག་གཅིག་བདེ་བར་བརྩོན། །𓃒\q𓃒\b
96	𓀀གང་ཚེ་བདག་དང་གཞན་གཉི་ག །𓃒𓀀སྡུག་བསྔལ་མི་འདོད་མཚུངས་པ་ལ། །𓃒𓀀བདག་དང་ཁྱད་པར་ཅི་ཡོད་ན། །𓃒𓀀གང་ཕྱིར་གཞན་མིན་བདག་སྲུང་བྱེད། །𓃒\q𓃒\b
97	𓀀གལ་ཏེ་དེ་ལ་སྡུག་བསྔལ་བས། །𓃒𓀀བདག་ལ་མི་གནོད་ཕྱིར་མི་བསྲུང་། །𓃒𓀀མ་འོངས་པ་ཡི་སྡུག་བསྔལ་ཡང་། །𓃒𓀀གནོད་མི་བྱེད་ན་དེ་ཅི་བསྲུང་། །𓃒\q𓃒\b
98	𓀀བདག་གིས་དེ་ནི་མྱོང་སྙམ་པའི། །𓃒𓀀རྣམ་པར་རྟོག་དེ་ལོག་པ་སྟེ། །𓃒𓀀འདི་ལྟར་ཤི་བའང་གཞན་ཉིད་ལ། །𓃒𓀀སྐྱེ་བ་ཡང་ནི་གཞན་ཉིད་ཡིན། །𓃒\q𓃒\b
99	𓀀གང་ཚེ་གང་གི་སྡུག་བསྔལ་གང་། །𓃒𓀀དེ་ནི་དེ་ཉིད་ཀྱིས་བསྲུངས་ན། །𓃒𓀀རྐང་པའི་སྡུག་བསྔལ་ལག་པས་མིན། །𓃒𓀀ཅི་ཕྱིར་དེས་ནི་དེ་བསྲུང་བྱ། །𓃒\q𓃒\b
100	𓀀གལ་ཏེ་རིགས་པ་མིན་ཡང་འདིར། །𓃒𓀀བདག་ཏུ་འཛིན་པས་འཇུག་ཅེ་ན། །𓃒𓀀བདག་གཞན་མི་རིགས་གང་ཡིན་ཏེ། །𓃒𓀀ཅི་ནུས་པར་ནི་སྤང་བྱ་ཉིད། །𓃒\q𓃒\b
101	𓀀རྒྱུད་དང་ཚོགས་ཞེས་བྱ་བ་ནི། །𓃒𓀀ཕྲེང་བ་དམག་ལ་སོགས་བཞིན་བརྫུན། །𓃒𓀀སྡུག་བསྔལ་ཅན་གང་དེ་མེད་པ། །𓃒𓀀དེས་འདི་སུ་ཞིག་སྤང་བར་འགྱུར། །𓃒\q𓃒\b
102	𓀀སྡུག་བསྔལ་བདག་པོ་མེད་པར་ནི། །𓃒𓀀ཐམས་ཅད་བྱེ་བྲག་མེད་པ་ཉིད། །𓃒𓀀སྡུག་བསྔལ་ཡིན་ཕྱིར་དེ་བསལ་བྱ། །𓃒𓀀ངེས་པས་དེར་ནི་ཅི་ཞིག་བྱ། །𓃒\q𓃒\b
103	𓀀ཅི་ཕྱིར་ཀུན་གྱི་སྡུག་བསྔལ་ནི། །𓃒𓀀བཟློག་པར་བྱ་ཞེས་བརྩད་དུ་མེད། །𓃒𓀀གལ་ཏེ་བཟློག་ནའང་ཐམས་ཅད་བཟློག །𓃒𓀀དེ་མིན་བདག་ཀྱང་སེམས་ཅན་བཞིན། །𓃒\q𓃒\b
104	𓀀སྙིང་རྗེ་སྡུག་བསྔལ་མང་གྱུར་པ། །𓃒𓀀ཅི་ཕྱིར་ནན་གྱིས་སྐྱེད་ཅེ་ན། །𓃒𓀀འགྲོ་བའི་སྡུག་བསྔལ་བསམ་བྱས་ན། །𓃒𓀀ཇི་ལྟར་སྙིང་རྗེ་སྡུག་བསྔལ་མང་། །𓃒\q𓃒\b
105	𓀀གལ་ཏེ་སྡུག་བསྔལ་གཅིག་གིས་ནི། །𓃒𓀀སྡུག་བསྔལ་མང་པོ་མེད་འགྱུར་ན། །𓃒𓀀བརྩེ་དང་ལྡན་པས་སྡུག་བསྔལ་དེ། །𓃒𓀀རང་དང་གཞན་ལ་བསྐྱེད་བྱ་ཉིད། །𓃒\q𓃒\b
106	𓀀དེས་ན་མེ་ཏོག་ཟླ་མཛེས་ཀྱིས། །𓃒𓀀རྒྱལ་པོའི་གནོད་པ་ཤེས་ཀྱང་ནི། །𓃒𓀀བདག་གི་སྡུག་བསྔལ་མ་བསལ་ཏེ། །𓃒𓀀མང་པོའི་སྡུག་བསྔལ་ཟད་འགྱུར་ཕྱིར། །𓃒\q𓃒\b
107	𓀀དེ་ལྟར་རྒྱུད་ནི་གོམས་གྱུར་པ། །𓃒𓀀གཞན་གྱི་སྡུག་བསྔལ་ཞི་དགའ་བས། །𓃒𓀀པདྨའི་མཚོ་རུ་ངང་པ་ལྟར། །𓃒𓀀མནར་མེད་པ་ཡང་འཇུག་པར་འགྱུར། །𓃒\q𓃒\b
108	𓀀སེམས་ཅན་རྣམ་པར་གྲོལ་བ་ན། །𓃒𓀀དགའ་བའི་རྒྱ་མཚོ་གང་ཡིན་པ། །𓃒𓀀དེ་ཉིད་ཀྱིས་ནི་ཆོག་མིན་ནམ། །𓃒𓀀ཐར་པ་འདོད་པས་ཅི་ཞིག་བྱ། །𓃒\q𓃒\b
109	𓀀དེ་ལྟས་གཞན་གྱི་དོན་བྱས་ཀྱང་། །𓃒𓀀རློམ་སེམས་དང་ནི་ངོ་མཚར་མེད། །𓃒𓀀གཅིག་ཏུ་གཞན་དོན་ལ་དགའ་བས། །𓃒𓀀རྣམ་སྨིན་འབྲས་བུའི་རེ་བ་མེད། །𓃒\q𓃒\b
110	𓀀དེ་བས་ཇི་ལྟར་ཆུང་ངུ་ན། །𓃒𓀀མི་སྙན་ལས་ཀྱང་བདག་བསྲུང་བ། །𓃒𓀀དེ་བཞིན་གཞན་ལ་བསྲུང་སེམས་དང་། །𓃒𓀀སྙིང་རྗེའི་སེམས་ནི་དེ་ལྟར་བྱ། །𓃒\q𓃒\b
111	𓀀གོམས་པ་ཡིས་ནི་གཞན་དག་གི། །𓃒𓀀ཁུ་བ་ཁྲག་གི་ཐིགས་པ་ལ། །𓃒𓀀དངོས་པོ་མེད་པར་གྱུར་ཀྱང་ནི། །𓃒𓀀བདག་གོ་ཞེས་ནི་ཤེས་པ་ལྟར། །𓃒\q𓃒\b
112	𓀀དེ་བཞིན་གཞན་གྱི་ལུས་ལ་ཡང་། །𓃒𓀀བདག་ཅེས་ཅི་ཡི་ཕྱིར་མི་གཟུང་། །𓃒𓀀བདག་གི་ལུས་ནི་གཞན་དག་ཏུའང་། །𓃒𓀀བཞག་པ་དེ་ལྟར་དཀའ་བ་མེད། །𓃒\q𓃒\b
113	𓀀བདག་ཉིད་སྐྱོན་བཅས་གཞན་ལ་ཡང་། །𓃒𓀀ཡོན་ཏན་རྒྱ་མཚོར་ཤེས་བྱས་ནས། །𓃒𓀀བདག་འཛིན་ཡོངས་སུ་དོར་བ་དང་། །𓃒𓀀གཞན་བླང་བ་ནི་བསྒོམ་པར་བྱ། །𓃒\q𓃒\b
114	𓀀ཇི་ལྟར་ལག་པ་ལ་སོགས་པ། །𓃒𓀀ལུས་ཀྱི་ཡན་ལག་ཡིན་འདོད་ལྟར། །𓃒𓀀དེ་བཞིན་འགྲོ་བའི་ཡན་ལག་ཏུ། །𓃒𓀀ཅི་ཕྱིར་ལུས་ཅན་རྣམས་མི་འདོད།𓃒\q𓃒\b
115	𓀀།ཇི་ལྟར་བདག་མེད་ལུས་འདི་ལ། །𓃒𓀀གོམས་པས་བདག་གི་བློ་བྱུང་བ། །𓃒𓀀དེ་བཞིན་སེམས་ཅན་གཞན་ལ་ཡང་། །𓃒𓀀གོམས་པས་བདག་བློ་ཅིས་མི་སྐྱེ། །𓃒\q𓃒\b
116	𓀀དེ་ལྟ་ན་ནི་གཞན་གྱི་དོན། །𓃒𓀀བྱས་ཀྱང་ངོ་མཚར་རློམ་མི་འབྱུང་། །𓃒𓀀བདག་ཉིད་ཀྱིས་ནི་ཟས་ཟོས་ནས། །𓃒𓀀ལན་ལ་རེ་བ་མི་འབྱུང་བཞིན། །𓃒\q𓃒\b
117	𓀀དེ་བས་ཇི་ལྟར་ཆུང་ངུ་ན། །𓃒𓀀མི་སྙན་ལས་ཀྱང་བདག་བསྲུང་བ། །𓃒𓀀དེ་བཞིན་འགྲེ་ལ་བསྲུང་སེམས་དང་། །𓃒𓀀སྙིང་རྗེའི་སེམས་ནི་གོམས་པར་བྱ། །𓃒\q𓃒\b
118	𓀀དེ་བས་མགོན་པོ་སྤྱན་རས་གཟིགས། །𓃒𓀀ཐུགས་རྗེ་ཆེན་པོས་འགྲོ་བ་ཡི། །𓃒𓀀འཁོར་གྱི་འཇིགས་པ་བསལ་བའི་ཕྱིར། །𓃒𓀀རང་གི་མཚན་ཡང་བྱིན་གྱིས་བརླབས། །𓃒\q𓃒\b
119	𓀀དཀའ་ལས་ཕྱིར་ལྡོག་མི་བྱ་སྟེ། །𓃒𓀀འདི་ལྟར་གོམས་པའི་མཐུ་ཡིས་ནི། །𓃒𓀀གང་གི་མིང་ཐོས་འཇིགས་པ་ཡང་། །𓃒𓀀དེ་ཉིད་མེད་ན་མི་དགར་འགྱུར། །𓃒\q𓃒\b
120	𓀀གང་ཞིག་བདག་དང་གཞན་རྣམས་ནི། །𓃒𓀀མྱུར་དུ་བསྐྱབ་པར་འདོད་པ་དེས། །𓃒𓀀བདག་དང་གཞན་དུ་བརྗེ་བྱ་བ། །𓃒𓀀གསང་བའི་དམ་པ་སྤྱད་པར་བྱ། །𓃒\q𓃒\b
121	𓀀བདག་ལུས་གང་ལ་ཆགས་པ་ཡིས། །𓃒𓀀འཇིགས་གནས་ཆུང་ལ་འཇིགས་སྐྱེ་བ། །𓃒𓀀འཇིགས་པ་སྐྱེ་བའི་ལུས་དེ་ལ། །𓃒𓀀སུ་ཞིག་དགྲ་བཞིན་སྡང་མི་བྱེད། །𓃒\q𓃒\b
122	𓀀ལུས་གང་བཀྲེས་དང་སྐོམ་སོགས་ནད། །𓃒𓀀གསོ་བའི་ཆོ་ག་བྱེད་འདོད་པས། །𓃒𓀀བྱ་དང་ཉ་དང་རི་དགས་དག །𓃒𓀀གསོད་པར་བྱེད་ཅིང་ལམ་སྒུགས་བྱེད། །𓃒\q𓃒\b
123	𓀀གང་ཞིག་ཁེ་དང་རིམ་གྲོའི་ཕྱིར། །𓃒𓀀ཕ་དང་མ་ཡང་གསོད་བྱེད་ཅིང་། །𓃒𓀀དཀོན་མཆོག་གསུམ་གྱི་དཀོར་བརྐུས་ནས། །𓃒𓀀དེས་ནི་མནར་མེད་བསྲེག་འགྱུར་ན། །𓃒\q𓃒\b
124	𓀀མཁས་པ་སུ་ཞིག་ལུས་དེ་ལ། །𓃒𓀀འདོད་ཅིང་བསྲུང་དང་མཆོད་བྱེད་ཀྱི། །𓃒𓀀འདི་ལ་སུ་ཞིག་དགྲ་བཞིན་དུ། །𓃒𓀀བལྟ་བར་མི་བྱེད་བརྙས་མི་བྱེད། །𓃒\q𓃒\b
125	𓀀གལ་ཏེ་བྱིན་ན་ཅི་སྤྱད་ཅེས། །𓃒𓀀བདག་དོན་སེམས་པ་འདྲེ་ཡི་ཚུལ། །𓃒𓀀གལ་ཏེ་སྤྱད་ན་ཅི་སྦྱིན་ཅེས། །𓃒𓀀གཞན་དོན་སེམས་པ་ལྷ་ཡི་ཆོས། །𓃒\q𓃒\b
126	𓀀བདག་ཕྱིར་གཞན་ལ་གནོད་བྱས་ན། །𓃒𓀀དམྱལ་ལ་སོགས་པར་གདུངས་པར་འགྱུར། །𓃒𓀀གཞན་ཕྱིར་བདག་ལ་གནོད་བྱས་ན། །𓃒𓀀ཕུན་སུམ་ཚོགས་པ་ཐམས་ཅད་འཐོབ། །𓃒\q𓃒\b
127	𓀀བདག་ཉིད་མཐོ་བར་འདོད་པ་དེས། །𓃒𓀀ངན་འགྲོ་ངན་དང་གླེན་པར་འགྱུར། །𓃒𓀀དེ་ཉིད་གཞན་ལ་སྤོ་བྱས་ན། །𓃒𓀀བདེ་འགྲོ་རིམ་གྲོ་འཐོབ་པར་འགྱུར། །𓃒\q𓃒\b
128	𓀀བདག་གི་དོན་དུ་གཞན་བཀོལ་ན། །𓃒𓀀བྲན་ལ་སོགས་པ་མྱོང་བར་འགྱུར། །𓃒𓀀གཞན་གྱི་དོན་དུ་བདག་སྤྱད་ན། །𓃒𓀀རྗེ་དཔོན་ཉིད་སོགས་མྱོང་བར་འགྱུར། །𓃒\q𓃒\b
129	𓀀འཇིག་རྟེན་བདེ་བ་ཇི་སྙེད་པ། །𓃒𓀀དེ་ཀུན་གཞན་བདེ་འདོད་ལས་བྱུང་། །𓃒𓀀འཇིག་རྟེན་སྡུག་བསྔལ་ཇི་སྙེད་པ། །𓃒𓀀དེ་ཀུན་རང་བདེ་འདོད་ལས་བྱུང་། །𓃒\q𓃒\b
130	𓀀མང་དུ་བཤད་ལྟ་ཅི་ཞིག་དགོས། །𓃒𓀀བྱིས་པ་རང་གི་དོན་བྱེད་དང་། །𓃒𓀀ཐུབ་པ་གཞན་གྱི་དོན་མཛད་པ། །𓃒𓀀འདི་གཉིས་ཀྱི་ནི་ཁྱད་པར་ལྟོས། །𓃒\q𓃒\b
131	𓀀བདག་བདེ་གཞན་གྱི་སྡུག་བསྔལ་དག །𓃒𓀀ཡང་དག་བརྗེ་བ་མ་བྱས་ན། །𓃒𓀀སངས་རྒྱས་ཉིད་དུ་མི་འགྲུབ་ཅིང་། །𓃒𓀀འཁོར་བ་ན་ཡང་བདེ་བ་མེད། །𓃒\q𓃒\b
132	𓀀འཇིག་རྟེན་ཕ་རོལ་ཕར་ཞོག་གི །𓃒𓀀བྲན་གཡོག་ལས་མི་བྱེད་པ་དང་། །𓃒𓀀རྗེ་དཔོན་རྔན་པ་མི་སྟེར་བའི། །𓃒𓀀ཚེ་འདིའི་དོན་ཡང་འགྲུབ་མི་འགྱུར། །𓃒\q𓃒\b
133	𓀀མཐོང་དང་མ་མཐོང་བདེ་འགྲུབ་པའི། །𓃒𓀀ཕུན་སུམ་བདེ་སྐྱིད་ཡོངས་བོར་ཞིང་། །𓃒𓀀གཞན་ལ་སྡུག་བསྔལ་བྱས་པའི་རྒྱུས། །𓃒𓀀རྨོངས་པས་སྡུག་བསྔལ་མི་བཟད་ལེན། །𓃒\q𓃒\b
134	𓀀འཇིག་རྟེན་དག་ན་འཚེ་བ་གང་ཡོད་དང་། །𓃒𓀀འཇིགས་དང་སྡུག་བསྔལ་ཇི་སྙེད་ཡོད་གྱུར་པ། །𓃒𓀀དེ་ཀུན་བདག་ཏུ་འཛིན་པ་ལས་བྱུང་ན། །𓃒𓀀འདྲེ་ཆེན་དེས་ཀོ་བདག་ལ་ཅི་ཞིག་བྱ། །𓃒\q𓃒\b
135	𓀀བདག་ཉིད་ཡོངས་སུ་མ་བཏང་ན། །𓃒𓀀སྡུག་བསྔལ་སྤང་བར་མི་ནུས་ཏེ། །𓃒𓀀ཇི་ལྟར་མེ་ནི་མ་བཏང་ན། །𓃒𓀀སྲེག་པ་སྤོང་བར་མི་ནུས་བཞིན། །𓃒\q𓃒\b
136	𓀀དེ་ལྟར་བདག་གནོད་ཞི་བ་དང་། །𓃒𓀀གཞན་གྱི་སྡུག་བསྔལ་ཞི་བྱའི་ཕྱིར། །𓃒𓀀བདག་ཉིད་གཞན་ལ་གཏང་བྱ་དང་། །𓃒𓀀གཞན་རྣམས་བདག་བཞིན་གཟུང་བར་བྱ། །𓃒\q𓃒\b
137	𓀀བདག་ནི་གཞན་གྱི་དབང་གྱུར་ཅེས། །𓃒𓀀ཡིད་ཁྱོད་ངེས་པར་ཤེས་གྱིས་ལ། །𓃒𓀀སེམས་ཅན་ཀུན་དོན་མ་གཏོགས་པར། །𓃒𓀀ད་ནི་ཁྱོད་ཀྱིས་གཞན་མི་བསམ། །𓃒\q𓃒\b
138	𓀀གཞན་དབང་མིག་ལ་སོགས་པ་ཡིས། །𓃒𓀀རང་དོན་སྒྲུབ་པར་རིགས་མ་ཡིན། །𓃒𓀀དེ་དོན་མིག་ལ་སོགས་པ་ཡིས། །𓃒𓀀དེ་ལ་ལོག་པར་བྱ་མི་རིགས། །𓃒\q𓃒\b
139	𓀀དེས་ན་སེམས་ཅན་གཙོར་བྱ་སྟེ། །𓃒𓀀བདག་གི་ལུས་ལ་ཅི་མཐོང་བ། །𓃒𓀀དེ་དང་དེ་ནི་ཕྲོགས་ནས་ཀྱང་། །𓃒𓀀གཞན་དག་ལ་ནི་ཕན་པར་སྤྱོད།𓃒\q𓃒\b
140	𓀀།དམན་སོགས་བདག་ཏུ་བྱས་པ་དང་། །𓃒𓀀གཞན་ཉིད་དུ་ནི་བདག་བྱས་ནས། །𓃒𓀀རྣམ་རྟོག་མེད་པའི་སེམས་ཀྱིས་སུ། །𓃒𓀀ཕྲག་དོག་འགྲན་དང་ང་རྒྱལ་བསྒོམ། །𓃒\q𓃒\b
141	𓀀འདི་ནི་བཀུར་བྱས་བདག་ནི་མིན། །𓃒𓀀འདི་བཞིན་བདག་གིས་མ་རྙེད་ཅིང་། །𓃒𓀀འདི་ནི་བསྟོད་བྱས་བདག་ལ་སྨོད། །𓃒𓀀འདི་བདེ་བདག་ནི་སྡུག་བསྔལ་ལ། །𓃒\q𓃒\b
142	𓀀བདག་ནི་ལས་རྣམས་བྱེད་པ་དང་། །𓃒𓀀འདི་ནི་བདེ་བ་ཉིད་དུ་གནས། །𓃒𓀀འདི་ནི་འཇིག་རྟེན་ལ་ཆེ་དང་། །𓃒𓀀བདག་དམན་ཡོན་ཏན་མེད་པར་གྲག །𓃒\q𓃒\b
143	𓀀ཡོན་ཏན་མེད་པས་ཅི་ཞིག་བྱ། །𓃒𓀀བདག་ཀུན་ཡོན་ཏན་ལྡན་པ་ཉིད། །𓃒𓀀གང་བས་འདི་དམན་དེ་ཡོད་ཅིང་། །𓃒𓀀གང་བས་བདག་མཆོག་དེ་ཡང་ཡོད། །𓃒\q𓃒\b
144	𓀀ཚུལ་ཁྲིམས་ལྟ་བ་གུད་སོགས་ནི། །𓃒𓀀ཉོན་མོངས་སྟོབས་ཀྱིས་བདག་དབང་མིན། །𓃒𓀀ཅི་ནུས་བདག་ནི་གསོ་དགོས་ཏེ། །𓃒𓀀གནོད་པའང་བདག་གིས་དང་དུ་བླང་། །𓃒\q𓃒\b
145	𓀀འོན་ཏེ་བདག་འདིའི་གསོ་བྱ་མིན། །𓃒𓀀ཅི་ཕྱིར་བདག་ལ་བརྙས་པ་བྱེད། །𓃒𓀀བདག་ལ་དེ་ཡི་ཡོན་ཏན་གྱིས། །𓃒𓀀ཅི་བྱ་འདི་བདག་ཡོན་ཏན་ཅན། །𓃒\q𓃒\b
146	𓀀ངན་འགྲོ་གདུག་པའི་ཁར་གནས་པ། །𓃒𓀀འགྲོ་ལ་སྙིང་རྗེ་མེད་པར་འདི། །𓃒𓀀ཕྱིར་ལ་ཡོན་ཏན་རློམ་པ་ཡིས། །𓃒𓀀མཁས་པ་དག་ལ་བདོ་བར་འདོད། །𓃒\q𓃒\b
147	𓀀བདག་དང་མཉམ་ལ་བལྟས་ནས་ནི། །𓃒𓀀གང་གིས་རང་ཉིད་ལྷག་བྱའི་ཕྱིར། །𓃒𓀀བདག་གི་རྙེད་དང་བཀུར་སྟི་ནི། །𓃒𓀀རྩོད་པ་ཡིས་ཀྱང་ངེས་པར་བསྒྲུབ། །𓃒\q𓃒\b
148	𓀀ཅི་ནས་བདག་གི་ཡོན་ཏན་ནི། །𓃒𓀀འཇིག་རྟེན་ཀུན་ལ་བསལ་བ་དང་། །𓃒𓀀གཞན་ཡང་འདི་ཡི་ཡོན་ཏན་གང་། །𓃒𓀀སུས་ཀྱང་ཐོས་པར་མི་འགྱུར་བྱ། །𓃒\q𓃒\b
149	𓀀བདག་གི་སྐྱོན་ཡང་སྦ་བྱ་ཞིང་། །𓃒𓀀བདག་ནི་མཆོད་འགྱུར་འདི་ལ་མིན། །𓃒𓀀བདག་དེང་རྙེད་པ་ལེགས་རྙེད་ཅིང་། །𓃒𓀀བདག་ནི་བཀུར་འགྱུར་འདི་ལ་མིན། །𓃒\q𓃒\b
150	𓀀འདི་ནི་མ་རུངས་བྱས་པ་ལ། །𓃒𓀀ཡུན་རིང་བདག་ནི་དགའ་བས་ལྟ། །𓃒𓀀འགྲོ་བ་ཀུན་གྱི་བཞད་གད་དང་། །𓃒𓀀ཕན་ཚུན་སྨོད་པ་དག་ཏུ་བྱ། །𓃒\q𓃒\b
151	𓀀ཉོན་མོངས་འདི་ཡང་བདག་དང་ནི། །𓃒𓀀ལྷན་ཅིག་ཏུ་ནི་འགྲན་ཅེས་གྲག །𓃒𓀀འདི་དག་ཐོས་དང་ཤེས་རབ་བམ། །𓃒𓀀གཟུགས་རིགས་ནོར་གྱིས་མཉམ་མམ་ཅི། །𓃒\q𓃒\b
152	𓀀དེ་ལྟར་ཀུན་ལ་བསྒྲགས་པ་ཡི། །𓃒𓀀བདག་གི་ཡོན་ཏན་ཐོས་ནས་ནི། །𓃒𓀀སྤུ་ལྡང་དགའ་བ་སྐྱེ་གྱུར་པའི། །𓃒𓀀བདེ་སྐྱིད་ལ་ནི་ཡོངས་སུ་སྤྱོད། །𓃒\q𓃒\b
153	𓀀ཅི་སྟེ་འདི་ལ་རྙེད་ཡོད་ཀྱང་། །𓃒𓀀གལ་ཏེ་ང་ཡི་ལས་བྱེད་ན། །𓃒𓀀འདི་ལ་འཚོ་བ་ཙམ་བྱིན་ནས། །𓃒𓀀བདག་གི་སྟོབས་ཀྱིས་དེ་བླང་བྱ། །𓃒\q𓃒\b
154	𓀀འདི་ནི་བདེ་ལས་ཉམས་བྱ་ཞིང་། །𓃒𓀀བདག་གི་གནོད་དང་རྟག་སྦྱར་བྱ། །𓃒𓀀འདི་ཡིས་བརྒྱ་ཕྲག་ཐམས་ཅད་དུ། །𓃒𓀀འཁོར་བར་བདག་ལ་གནོད་པ་བྱས། །𓃒\q𓃒\b
155	𓀀ཡིད་ཁྱོད་རང་དོན་བྱེད་འདོད་པས། །𓃒𓀀བསྐལ་པ་གྲངས་མེད་འདས་གྱུར་ཀྱང་། །𓃒𓀀ངལ་བ་ཆེན་པོ་དེ་ལྟ་བུར། །𓃒𓀀ཁྱོད་ཀྱིས་སྡུག་བསྔལ་འབའ་ཞིག་བསྒྲུབས། །𓃒\q𓃒\b
156	𓀀དེ་ལྟར་ངེས་པར་གཞན་དག་གི །𓃒𓀀དོན་ལ་རབ་ཏུ་འཇུག་གྱིས་དང་། །𓃒𓀀ཐུབ་པའི་བཀའ་ནི་མི་སླུ་བས། །𓃒𓀀དེ་ཡི་ཡོན་ཏན་ཕྱིས་མཐོང་འགྱུར། །𓃒\q𓃒\b
157	𓀀གལ་ཏེ་ཁྱོད་ཀྱིས་སྔ་དུས་སུ། །𓃒𓀀ལས་འདི་བྱས་པར་གྱུར་ན་ནི། །𓃒𓀀སངས་རྒྱས་ཕུན་སུམ་བདེ་མིན་པ། །𓃒𓀀གནས་སྐབས་འདི་འདྲར་འགྱུར་མི་སྲིད། །𓃒\q𓃒\b
158	𓀀དེ་བས་འདི་ལྟར་གཞན་དག་གི །𓃒𓀀ཁུ་བ་ཁྲག་གི་ཐིགས་པ་ལ། །𓃒𓀀ཁྱོད་ཀྱིས་ངར་འཛིན་བྱས་པ་ལྟར། །𓃒𓀀དེ་བཞིན་གཞན་ལའང་གོམས་པར་གྱིས། །𓃒\q𓃒\b
159	𓀀གཞན་གྱི་རྟོག་ཆེན་བྱས་ནས་ནི། །𓃒𓀀བདག་གི་ལུས་ལ་ཅི་སྣང་བ། །𓃒𓀀དེ་དང་དེ་ཉིད་ཕྲོགས་བྱས་ནས། །𓃒𓀀ཁྱོད་ཀྱིས་གཞན་ལ་ཕན་པ་སྤྱོད། །𓃒\q𓃒\b
160	𓀀བདག་སྐྱིད་གཞན་ནི་མི་སྐྱིད་ལ། །𓃒𓀀བདག་མཐོ་གཞན་ནི་དམའ་བ་དང་། །𓃒𓀀བདག་ནི་ཕན་བྱེད་གཞན་མིན་ཞེས། །𓃒𓀀བདག་ལ་ཕྲག་དོག་ཅིས་མི་བྱེད། །𓃒\q𓃒\b
161	𓀀བདག་ནི་བདེ་དང་བྲལ་གྱིས་ཏེ། །𓃒𓀀གཞན་གྱི་སྡུག་བསྔལ་བདག་ལ་སྦྱོར། །𓃒𓀀གང་ཚེ་འདི་ནི་ཅི་བྱེད་ཅེས། །𓃒𓀀བདག་གི་སྐྱོན་ལ་བརྟག་པར་གྱིས། །𓃒\q𓃒\b
162	𓀀གཞན་གྱིས་ཉེས་པ་བྱས་པ་ཡང་། །𓃒𓀀རང་གི་སྐྱོན་དུ་བསྒྱུར་བྱོས་ལ། །𓃒𓀀བདག་གི་ཉེས་པ་ཆུང་བྱས་ཀྱང་། །𓃒𓀀སྐྱེ་བོ་མང་ལ་རབ་ཏུ་ཤོགས། །𓃒\q𓃒\b
163	𓀀གཞན་གྱི་གྲགས་པ་ལྷག་བརྗོད་པས། །𓃒𓀀རང་གི་གྲགས་པ་ཟིལ་གྱིས་ནོན། །𓃒𓀀བདག་ནི་བྲན་གྱི་ཐ་མ་ལྟར། །𓃒𓀀དོན་རྣམས་ཀུན་ལ་བཀོལ་བར་གྱིས། །𓃒\q𓃒\b
164	𓀀འདི་ནི་སྐྱོན་ཅན་རང་བཞིན་ཏེ། །𓃒𓀀གློ་བུར་ཡོན་ཏན་ཆས་མི་བསྟོད། །𓃒𓀀འདི་ཡི་ཡོན་ཏན་ཅི་ནས་ཀྱང་། །𓃒𓀀འགས་ཀྱང་མི་ཤེས་དེ་ལྟར་གྱིས། །𓃒\q𓃒\b
165	𓀀མདོར་ན་བདག་གི་དོན་གྱི་ཕྱིར། །𓃒𓀀ཁྱོད་ཀྱིས་གཞན་ལ་གནོད་བྱས་གང་། །𓃒𓀀གནོད་དེ་སེམས་ཅན་དོན་གྱི་ཕྱིར། །𓃒𓀀བདག་ཉིད་ལ་ནི་འབབ་པར་གྱིས། །𓃒\q𓃒\b
166	𓀀འདི་ནི་གཉའ་དྲག་འགྱུར་ཚུལ་དུ། །𓃒𓀀ཤེད་བསྐྱེད་པར་ནི་མི་བྱ་སྟེ། །𓃒𓀀བག་མ་གསར་པའི་ཚུལ་བཞིན་དུ། །𓃒𓀀ངོ་ཚ་འཇིགས་དང་བསྡམས་ཏེ་བཞག །𓃒\q𓃒\b
167	𓀀དེ་བྱ་དེ་ལྟར་གནས་བྱ་ཞིང་། །𓃒𓀀དེ་ལྟར་ཁྱོད་ཀྱིས་མི་བྱ་བ། །𓃒𓀀དེ་ལྟར་འདི་ནི་དབང་བྱ་སྟེ། །𓃒𓀀དེ་ལས་འདས་ན་ཚར་གཅད་བྱ། །𓃒\q𓃒\b
168	𓀀འོན་ཏེ་དེ་ལྟར་གདམས་ཀྱང་ནི། །𓃒𓀀སེམས་ཁྱོད་དེ་ལྟར་མི་བྱེད་ན། །𓃒𓀀ཁྱོད་ལ་ཉེས་པ་ཀུན་བསྟེན་པས། །𓃒𓀀ཁྱོད་ཉིད་ཚར་གཅད་བྱ་བར་ཟད། །𓃒\q𓃒\b
169	𓀀ཁྱོད་ཀྱིས་ཁོ་བོ་གར་བརླག་པའི། །𓃒𓀀སྔོན་གྱི་དུས་དེ་གཞན་ཡིན་ཏེ། །𓃒𓀀ངས་མཐོང་ང་ཁྱོད་གང་དུ་འགྲོ། །𓃒𓀀ཁྱོད་ཀྱི་དྲེགས་པ་ཀུན་གཞོམ་བྱ། །𓃒\q𓃒\b
170	𓀀ད་དུང་བདག་ལ་རང་གི་དོན། །𓃒𓀀ཡོད་སྙམ་སེམས་པ་དེ་དོར་ཅིག །𓃒𓀀བདག་གིས་གཞན་ལ་ཁྱོད་བཙོང་གིས། །𓃒𓀀སྐྱོ་བར་མ་སེམས་ཞོ་ཤ་ཕུལ། །𓃒\q𓃒\b
171	𓀀གལ་ཏེ་བག་མེད་གྱུར་ནས་ཁྱོད། །𓃒𓀀སེམས་ཅན་རྣམས་ལ་མ་བྱིན་ན། །𓃒𓀀ཁྱོད་ཀྱིས་ཁོ་བོ་དམྱལ་བ་ཡི། །𓃒𓀀སྲུང་མ་རྣམས་ལ་བྱིན་དུ་ངེས། །𓃒\q𓃒\b
172	𓀀དེ་ལྟར་ཁྱོད་ཀྱིས་རེ་ལྟ་ཞིག །𓃒𓀀ཁོ་བོ་བྱིན་པས་ཡུན་རིངས་སྡུག །𓃒𓀀ང་ནི་ཁོན་རྣམས་དྲན་བྱས་ཏེ། །𓃒𓀀ཁྱོད་ཀྱིས་རང་དོན་སེམས་པ་གཞོམ། །𓃒\q𓃒\b
173	𓀀དེ་སྟེ་བདག་ནི་དགའ་འདོད་ན། །𓃒𓀀རང་ལ་བདག་གིས་དགར་མི་བྱ། །𓃒𓀀དེ་སྟེ་བདག་ནི་བསྲུང་འདོད་ན། །𓃒𓀀གཞན་དག་རྟག་ཏུ་བསྲུང་བར་བྱ། །𓃒\q𓃒\b
174	𓀀ཇི་ལྟ་ཇི་ལྟར་ལུས་འདི་ནི། །𓃒𓀀ཡོངས་སུ་སྐྱོང་བར་བྱེད་གྱུར་པ། །𓃒𓀀དེ་ལྟ་དེ་ལྟར་ཤིན་ཏུ་ནི། །𓃒𓀀བཟེ་རེ་ཅན་གྱུར་ཉིད་དུ་ལྟུང་། །𓃒\q𓃒\b
175	𓀀དེ་ལྟར་ལྷུང་བ་དེ་ཡི་ཡང་། །𓃒𓀀འདོད་པ་ས་འདི་ཐམས་ཅད་ཀྱིས། །𓃒𓀀རྫོགས་པར་ནུས་པ་ཡོད་མིན་ན། །𓃒𓀀དེ་ཡི་འདོད་པ་སུས་བྱེད་ནུས། །𓃒\q𓃒\b
176	𓀀ནུས་མེད་འདོད་པ་ཉོན་མོངས་དང་། །𓃒𓀀བསམ་པ་ཉམས་པའང་སྐྱེ་བར་འགྱུར། །𓃒𓀀གང་ཞིག་ཀུན་ལ་ལྟོས་མེད་པ། །𓃒𓀀དེ་ཡི་ཕུན་ཚོགས་ཟད་མི་ཤེས། །𓃒\q𓃒\b
177	𓀀དེ་བས་ལུས་ཀྱི་འདོད་པ་ནི། །𓃒𓀀འཕེལ་ཕྱིར་སྐབས་དབྱེ་མི་བྱ་སྟེ། །𓃒𓀀གང་ཞིག་ཡིད་འོང་མི་འཛིན་པ། །𓃒𓀀དེ་ནི་དངོས་པོ་བཟང་པོ་ཡིན། །𓃒\q𓃒\b
178	𓀀ཐ་མར་ཐལ་བའི་མཐར་གཏུགས་ཤིང་། །𓃒𓀀མི་གཡོ་གཞན་གྱིས་བསྐྱོད་བྱ་བ། །𓃒𓀀མི་གཙང་གཟུགས་ནི་མི་བཟད་པ། །𓃒𓀀འདི་ལ་ཅི་ཕྱིར་བདག་ཏུ་འཛིན། །𓃒\q𓃒\b
179	𓀀གསོན་ནམ་ཡང་ན་ཤི་ཡང་བླའི། །𓃒𓀀བདག་ལ་འཁྲུལ་འཁོར་འདིས་ཅི་བྱ། །𓃒𓀀བོང་སོགས་འདི་ཁྱད་ཅི་ཡོད་ན། །𓃒𓀀ཀྱི་ཧུད་ང་རྒྱལ་སེལ་མི་བྱེད། །𓃒\q𓃒\b
180	𓀀ལུས་ཀྱི་ཁ་ཏ་བྱས་པ་ཡིས། །𓃒𓀀དོན་མེད་སྡུག་བསྔལ་ཉེར་བསགས་ནས། །𓃒𓀀རྗེས་སུ་ཆགས་དང་ཁོང་ཁྲོ་བ། །𓃒𓀀ཤིང་མཚུངས་འདི་ལ་ཅི་ཞིག་བྱ། །𓃒\q𓃒\b
181	𓀀བདག་གིས་འདི་ལྟར་བསྐྱངས་པའམ། །𓃒𓀀བྱ་རྒོད་སོགས་ཀྱིས་ཟོས་ཀྱང་རུང་། །𓃒𓀀ཆགས་མེད་ཞེ་སྡང་ཡོད་མིན་ན། །𓃒𓀀ཅི་སྟེ་དེ་ལ་ཆགས་པར་བྱེད། །𓃒\q𓃒\b
182	𓀀གང་ཞིག་སྨོད་པས་ཁྲོ་བ་དང་། །𓃒𓀀གང་ཞིག་བསྟོད་པས་མགུ་འགྱུར་བ། །𓃒𓀀གལ་ཏེ་དེ་ཉིད་ཤེས་མེད་ན། །𓃒𓀀བདག་གིས་གང་གི་ངལ་བ་བྱས། །𓃒\q𓃒\b
183	𓀀གང་ཞིག་ལུས་འདི་འདོད་འགྱུར་བ། །𓃒𓀀དེ་དང་བདག་བཤེས་ཡིན་ཞེ་ན། །𓃒𓀀ཐམས་ཅད་རང་གི་ལུས་འདོད་པས། །𓃒𓀀དེ་ལ་བདག་གོ་ཅིས་མི་དགའ། །𓃒\q𓃒\b
184	𓀀དེ་བས་བདག་གིས་ཆགས་མེད་པར། །𓃒𓀀འགྲོ་ལ་ཕན་ཕྱིར་ལུས་གཏང་བྱ། །𓃒𓀀དེས་ན་འདི་ལ་ཉེས་མང་ཡང་། །𓃒𓀀ལས་ཀྱི་སྤྱད་བཞིན་གཟུང་བར་བྱ། །𓃒\q𓃒\b
185	𓀀དེ་བས་བྱིས་པའི་སྤྱོད་པས་ཆོག །𓃒𓀀བདག་གིས་མཁས་པའི་རྗེས་བསྙགས་ཏེ། །𓃒𓀀བག་ཡོད་གཏམ་ནི་དྲན་བྱས་ནས། །𓃒𓀀གཉིད་དང་རྨུགས་པ་བཟློག་པར་བྱ། །𓃒\q𓃒\b
186	𓀀རྒྱལ་སྲས་ཐུགས་རྗེ་ཆེ་རྣམས་ལྟར། །𓃒𓀀རིགས་པའི་སྲན་ནི་གཟུགས་བྱ་སྟེ། །𓃒𓀀ཉིན་མཚན་ཕྱད་པར་མ་འབད་ན། །𓃒𓀀བདག་གི་སྡུག་བསྔལ་ནམ་མཐར་ཕྱིན། །𓃒\q𓃒\b
187	𓀀དེ་བས་སྒྲིབ་པ་བསལ་བའི་ཕྱིར། །𓃒𓀀ལོག་པའི་ལམ་ལས་སེམས་བླན་ཏེ། །𓃒𓀀ཡང་དག་དམིགས་ལ་རྟག་པར་ཡང་། །𓃒𓀀བདག་གིས་མཉམ་པར་གཞག་པར་བྱ། །𓃒\q𓃒\b
188	𓀀བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། །བསམ་གཏན་བསྟན་པ་ཞེས་བྱ་བ་སྟེ་ལེའུ་བརྒྱད་པའོ།། །།𓃒\q𓃒\b
1	𓀀ཡན་ལག་འདི་དག་ཐམས་ཅད་ནི། །𓃒𓀀ཐུབ་པས་ཤེས་རབ་དོན་དུ་གསུངས། །𓃒𓀀དེ་ཡི་ཕྱིར་ན་སྡུག་བསྔལ་དག །𓃒𓀀ཞི་བར་འདོད་པས་ཤེས་རབ་བསྐྱེད། །𓃒\q𓃒\b
2	𓀀ཀུན་རྫོབ་དང་ནི་དོན་དམ་སྟེ། །𓃒𓀀འདི་ནི་བདེན་པ་གཉིས་སུ་འདོད། །𓃒𓀀དོན་དམ་བློ་ཡི་སྤྱོད་ཡུལ་མིན། །𓃒𓀀བློ་ནི་ཀུན་རྫོབ་ཡིན་པར་བརྗོད། །𓃒\q𓃒\b
3	𓀀དེ་ལ་འཇིག་རྟེན་རྣམ་གཉིས་མཐོང་། །𓃒𓀀རྣལ་འབྱོར་པ་དང་ཕལ་པའོ། །𓃒𓀀དེ་ལ་འཇིག་རྟེན་ཕལ་པ་ནི། །𓃒𓀀རྣལ་འབྱོར་འཇིག་རྟེན་གྱིས་གནོད་ཅིང་། །𓃒\q𓃒\b
4	𓀀རྣལ་འབྱོར་པ་ཡང་བློ་ཁྱད་ཀྱིས། །𓃒𓀀གོང་མ་གོང་མ་རྣམས་ཀྱིས་གནོད། །𓃒𓀀གཉི་ག་ཡང་ནི་འདོད་པའི་དཔེས། །𓃒𓀀འབྲས་བུའི་དོན་དུ་མ་དཔྱད་ཕྱིར།𓃒\q𓃒\b
5	𓀀འཇིག་རྟེན་པ་ཡིས་དངོས་མཐོང་ཞིང་། །𓃒𓀀ཡང་དག་ཉིད་དུའང་རྟོག་བྱེད་ཀྱི། །𓃒𓀀སྒྱུ་མ་ལྟ་བུར་མིན་པས་འདིར། །𓃒𓀀རྣལ་འབྱོར་པ་དང་འཇིག་རྟེན་རྩོད། །𓃒\q𓃒\b
6	𓀀གཟུགས་སོགས་མངོན་སུམ་ཉིད་ཀྱང་ནི། །𓃒𓀀གྲགས་པས་ཡིན་གྱི་ཚད་མས་མིན། །𓃒𓀀དེ་ནི་མི་གཙང་ལ་སོགས་ལ། །𓃒𓀀གཙང་སོགས་གྲགས་པ་བཞིན་དུ་བརྫུན། །𓃒\q𓃒\b
7	𓀀འཇིག་རྟེན་གཞུག་པའི་དོན་དུ་ནི། །𓃒𓀀མགོན་པོས་དངོས་བསྟན་དེ་ཉིད་དུ། །𓃒𓀀དེ་དག་སྐད་ཅིག་མ་ཉིད་མིན། །𓃒𓀀ཀུན་རྫོབ་ཏུ་ཡང་འགལ་ཞེ་ན། །𓃒\q𓃒\b
8	𓀀རྣལ་འབྱོར་ཀུན་རྫོབ་ཉེས་མེད་དེ། །𓃒𓀀འཇིག་རྟེན་ལ་ལྟོས་དེ་ཉིད་མཐོང་། །𓃒𓀀གཞན་དུ་བུད་མེད་མི་གཙང་བར། །𓃒𓀀ངེས་རྟོག་འཇིག་རྟེན་གྱིས་གནོད་འགྱུར། །𓃒\q𓃒\b
9	𓀀སྒྱུ་འདྲའི་རྒྱལ་ལས་བསོད་ནམས་ནི། །𓃒𓀀ཇི་ལྟར་དངོས་ཡོད་ལ་ཇི་བཞིན། །𓃒𓀀གལ་ཏེ་སེམས་ཅན་སྒྱུ་འདྲ་ན། །𓃒𓀀ཤི་ནས་ཇི་ལྟར་སྐྱེ་ཞེ་ན། །𓃒\q𓃒\b
10	𓀀ཇི་སྲིད་རྐྱེན་རྣམས་འཚོགས་གྱུར་པ། །𓃒𓀀དེ་སྲིད་སྒྱུ་མའང་འབྱུང་བར་འགྱུར། །𓃒𓀀རྒྱུན་རིང་ཙམ་གྱིས་ཇི་ལྟར་ན། །𓃒𓀀སེམས་ཅན་བདེན་པར་ཡོད་པ་ཡིན། །𓃒\q𓃒\b
11	𓀀སྒྱུ་མའི་སྐྱེས་བུ་བསད་སོགས་ལ། །𓃒𓀀སེམས་མེད་ཕྱིར་ན་སྡིག་མེད་དེ། །𓃒𓀀སྒྱུ་མའི་སེམས་དང་ལྡན་པ་ལ། །𓃒𓀀བསོད་ནམས་དང་ནི་སྡིག་པ་འབྱུང་། །𓃒\q𓃒\b
12	𓀀སྔགས་སོགས་རྣམས་ལ་ནུས་མེད་ཕྱིར། །𓃒𓀀སྒྱུ་མའི་སེམས་ནི་འབྱུང་བ་མེད། །𓃒𓀀སྣ་ཚོགས་རྐྱེན་ལས་བྱུང་བ་ཡི། །𓃒𓀀སྒྱུ་མ་དེ་ཡང་སྣ་ཚོགས་ཉིད། །𓃒\q𓃒\b
13	𓀀རྐྱེན་གཅིག་གིས་ནི་ཀུན་ནུས་པ། །𓃒𓀀གང་ན་ཡང་ནི་ཡོད་མ་ཡིན། །𓃒𓀀གལ་ཏེ་དོན་དམ་མྱ་ངན་འདས། །𓃒𓀀འཁོར་བ་ཀུན་རྫོབ་དེ་ལྟ་ན། །𓃒\q𓃒\b
14	𓀀སངས་རྒྱས་ཀྱང་ནི་འཁོར་འགྱུར་བས། །𓃒𓀀བྱང་ཆུབ་སྤྱོད་པས་ཅི་ཞིག་བྱ། །𓃒𓀀རྐྱེན་རྣམས་རྒྱུན་ནི་མ་ཆད་ན། །𓃒𓀀སྒྱུ་མའང་ལྡོག་པར་མི་འགྱུར་གྱི། །𓃒\q𓃒\b
15	𓀀རྐྱེན་རྣམས་རྒྱུན་ནི་ཆད་པས་ན། །𓃒𓀀ཀུན་རྫོབ་ཏུ་ཡང་མི་འབྱུང་ངོ་། །𓃒𓀀གང་ཚེ་འཁྲུལ་པའང་ཡོད་མིན་ན། །𓃒𓀀སྒྱུ་མ་གང་གིས་དམིགས་པར་འགྱུར། །𓃒\q𓃒\b
16	𓀀གང་ཚེ་ཁྱོད་ལ་སྒྱུ་མ་ཉིད། །𓃒𓀀མེད་ནའང་དེ་ཚེ་ཅི་ཞིག་དམིགས། །𓃒𓀀གལ་ཏེ་དེ་ཉིད་དུ་གཞན་ཡོད། །𓃒𓀀རྣམ་པ་དེ་ནི་སེམས་ཉིད་ཡིན། །𓃒\q𓃒\b
17	𓀀གང་ཚེ་སེམས་ཉིད་སྒྱུ་མ་ན། །𓃒𓀀དེ་ཚེ་གང་ཞིག་གང་གིས་མཐོང་། །𓃒𓀀འཇིག་རྟེན་གྱི་ནི་མགོན་པོས་ཀྱང་། །𓃒𓀀སེམས་ཀྱིས་སེམས་མི་མཐོང་ཞེས་གསུངས། །𓃒\q𓃒\b
18	𓀀རལ་གྲི་སོ་ནི་རང་ལ་རང་། །𓃒𓀀ཇི་ལྟར་མི་གཅོད་དེ་བཞིན་ཡིད། །𓃒𓀀ཇི་ལྟར་མར་མེ་རང་གི་དངོས། །𓃒𓀀ཡང་དག་གསལ་བར་བྱེད་བཞིན་ན། །𓃒\q𓃒\b
19	𓀀མར་མེ་གསལ་བར་བྱ་མིན་ཏེ། །𓃒𓀀གང་ཕྱིར་མུན་གྱིས་བསྒྲིབས་པ་མེད། །𓃒𓀀ཤེལ་བཞིན་སྔོན་པོ་སྔོ་ཉིད་ལ། །𓃒𓀀གཞན་ལ་ལྟོས་པ་ཡོད་མ་ཡིན། །𓃒\q𓃒\b
20	𓀀དེ་བཞིན་འགའ་ཞིག་གཞན་ལ་ནི། །𓃒𓀀ལྟོས་དང་ལྟོས་མེད་པ་ཡང་མཐོང་། །𓃒𓀀སྔོ་ཉིད་མིན་ལ་སྔོན་པོར་དེ། །𓃒𓀀བདག་གིས་བདག་ཉིད་བྱས་པ་མེད། །𓃒\q𓃒\b
21	𓀀མར་མེ་གསལ་བར་བྱེད་དོ་ཞེས། །𓃒𓀀ཤེས་པས་ཤེས་ཏེ་རྗོད་བྱེད་ན། །𓃒𓀀བློ་ནི་གསལ་བ་ཉིད་ཡིན་ཞེས། །𓃒𓀀གང་གིས་ཤེས་ནས་དེ་སྐད་བརྗོད། །𓃒\q𓃒\b
22	𓀀གང་ཚེ་འགས་ཀྱང་མཐོང་མིན་ན། །𓃒𓀀གསལ་བའམ་ནི་མི་གསལ་བ། །𓃒𓀀མོ་གཤམ་བུ་མོའི་འགྱིང་བག་བཞིན། །𓃒𓀀དེ་ན་བརྗོད་ཀྱང་དོན་མེད་དོ། །𓃒\q𓃒\b
23	𓀀གལ་ཏེ་རང་རིག་ཡོད་མིན་ན། །𓃒𓀀རྣམ་ཤེས་དྲན་པར་ཇི་ལྟར་འགྱུར། །𓃒𓀀གཞན་མྱོང་བ་ན་འབྲེལ་པ་ལས། །𓃒𓀀དྲན་འགྱུར་བྱི་བའི་དུག་བཞིན་ནོ། །𓃒\q𓃒\b
24	𓀀རྐྱེན་གཞན་དག་དང་ལྡན་པ་ནི། །𓃒𓀀མཐོང་ཕྱིར་རང་ཉིད་རབ་གསལ་ན། །𓃒𓀀གྲུབ་པའི་མིག་སྨན་སྦྱོར་བ་ལས། །𓃒𓀀བུམ་མཐོང་མིག་སྨན་ཉིད་འགྱུར་མིན། །𓃒\q𓃒\b
25	𓀀ཇི་ལྟར་མཐོང་ཐོས་ཤེས་པ་དག །𓃒𓀀འདིར་ནི་དགག་པར་བྱ་མིན་ཏེ། །𓃒𓀀འདིར་ནི་སྡུག་བསྔལ་རྒྱུར་གྱུར་པ། །𓃒𓀀བདེན་པར་རྟོག་པ་བཟློག་བྱ་ཡིན། །𓃒\q𓃒\b
26	𓀀སེམས་ལས་སྒྱུ་མ་གཞན་མིན་ཞིང་། །𓃒𓀀གཞན་མིན་པར་ཡང་མི་རྟག་ན། །𓃒𓀀དངོས་ན་ཇི་ལྟར་དེ་གཞན་མིན། །𓃒𓀀གཞན་མིན་ཞེ་ན་དངོས་པོར་མེད། །𓃒\q𓃒\b
27	𓀀ཇི་ལྟར་སྒྱུ་མ་བདེན་མིན་ཡང་། །𓃒𓀀བལྟ་བྱ་དེ་བཞིན་ལྟ་བྱེད་ཡིད། །𓃒𓀀གལ་ཏེ་འཁོར་བ་དངོས་རྟེན་ཅན། །𓃒𓀀དེ་ནི་གཞན་དུ་མཁའ་འདྲར་འགྱུར། །𓃒\q𓃒\b
28	𓀀དངོས་མེད་དངོས་ལ་བརྟེན་པས་ན། །𓃒𓀀བྱེད་དང་ལྡན་པར་ཇི་ལྟར་འགྱུར། །𓃒𓀀ཁྱོད་ཀྱི་སེམས་ནི་གྲོགས་མེད་པ། །𓃒𓀀གཅིག་པུ་ཉིད་དུ་འགྱུར་བ་ཡིན། །𓃒\q𓃒\b
29	𓀀གང་ཚེ་སེམས་ནི་གཟུང་བྲལ་བ། །𓃒𓀀དེ་ཚེ་ཐམས་ཅད་དེ་བཞིན་གཤེགས། །𓃒𓀀དེ་ལྟ་ན་ཡང་སེམས་ཙམ་དུ། །𓃒𓀀བརྟགས་ལ་ཡོན་ཏན་ཅི་ཞིག་ཡོད། །𓃒\q𓃒\b
30	𓀀སྒྱུ་མ་ལྟ་བུར་ཤེས་ན་ཡང་། །𓃒𓀀ཇི་ལྟར་ཉོན་མོངས་ལྡོག་འགྱུར་ཏེ། །𓃒𓀀གང་ཚེ་སྒྱུ་མའི་བུད་མེད་ལ། །𓃒𓀀དེ་བྱེད་ཉིད་ཀྱང་ཆགས་སྐྱེ་འགྱུར། །𓃒\q𓃒\b
31	𓀀དེ་བྱེད་པ་ནི་ཤེས་བྱ་ལ། །𓃒𓀀ཉོན་མོངས་བག་ཆགས་མ་སྤངས་པ། །𓃒𓀀དེས་ན་དེ་མཐོང་བ་ན་དེ། །𓃒𓀀སྟོང་ཉིད་བག་ཆགས་ཉམ་ཆུང་ཉིད། །𓃒\q𓃒\b
32	𓀀སྟོང་ཉིད་བག་ཆགས་གོམས་པས་ནི། །𓃒𓀀དངོས་པོའི་བག་ཆགས་སྤོང་འགྱུར་ཞིང་། །𓃒𓀀ཅི་ཡང་མེད་ཅེས་གོམས་པས་ནི། །𓃒𓀀དེ་ཡང་ཕྱི་ནས་སྤོང་བར་འགྱུར། །𓃒\q𓃒\b
33	𓀀གང་ཚེ་གང་ཞིག་མེད་དོ་ཞེས། །𓃒𓀀བརྟག་བྱའི་དངོས་པོ་མི་དམིགས་པ། །𓃒𓀀དེ་ཚེ་དངོས་མེད་རྟེན་བྲལ་བ། །𓃒𓀀བློ་ཡི་མདུན་ན་ཇི་ལྟར་གནས། །𓃒\q𓃒\b
34	𓀀གང་ཚེ་དངོས་དང་དངོས་མེད་དག །𓃒𓀀བློ་ཡི་མདུན་ན་མི་གནས་པ། །𓃒𓀀དེ་ཚེ་རྣམ་པ་གཞན་མེད་པས། །𓃒𓀀དམིགས་པ་མེད་པར་རབ་ཏུ་ཞི། །𓃒\q𓃒\b
35	𓀀ཡིད་བཞིན་ནོར་བུ་དཔག་བསམ་ཤིང་། །𓃒𓀀ཇི་ལྟར་རེ་བ་ཡོངས་སྐོང་བ། །𓃒𓀀དེ་བཞིན་གདུལ་བྱ་སྨོན་ལམ་གྱི། །𓃒𓀀དབང་གིས་རྒྱལ་བའི་སྐུར་སྣང་ངོ་། །𓃒\q𓃒\b
36	𓀀དཔེར་ན་ནམ་མཁའ་ལྡིང་གི་ནི། །𓃒𓀀མཆོད་སྡོང་བསྒྲུབས་ནས་འདས་གྱུར་པ། །𓃒𓀀དེ་འདས་ཡུན་རིང་ལོན་ཡང་དེ། །𓃒𓀀དུག་ལ་སོགས་པ་ཞི་བྱེད་བཞིན། །𓃒\q𓃒\b
37	𓀀བྱང་ཆུབ་སྤྱོད་པའི་རྗེས་མཐུན་པས། །𓃒𓀀རྒྱལ་བའི་མཆོད་སྡོང་སྒྲུབ་པ་ཡང་། །𓃒𓀀བྱང་ཆུབ་སེམས་དཔའ་མྱ་ངན་ལས། །𓃒𓀀འདས་ཀྱང་དོན་རྣམས་ཐམས་ཅད་མཛད། །𓃒\q𓃒\b
38	𓀀སེམས་མེད་པ་ལ་མཆོད་བྱས་པས། །𓃒𓀀ཇི་ལྟར་འབྲས་བུར་ལྡན་པར་འགྱུར། །𓃒𓀀གང་ཕྱིར་བཞུགས་པའམ་མྱ་ངན་འདས། །𓃒𓀀མཚུངས་པ་ཉིད་དུ་བཤད་ཕྱིར་རོ། །𓃒\q𓃒\b
39	𓀀ཀུན་རྫོབ་བམ་ནི་དེ་ཉིད་དུའང་། །𓃒𓀀རུང་སྟེ་དེར་འབྲས་ལུང་ལས་ཡིན། །𓃒𓀀དཔེར་ན་བདེན་པའི་སངས་རྒྱས་ལ། །𓃒𓀀ཇི་ལྟར་འབྲས་བུར་བཅས་པ་བཞིན། །𓃒\q𓃒\b
40	𓀀བདེན་པ་མཐོང་བས་གྲོལ་འགྱུར་གྱི། །𓃒𓀀སྟོང་ཉིད་མཐོང་བས་ཅི་ཞིག་བྱ། །𓃒𓀀གང་ཕྱིར་ལུང་ལས་ལམ་འདི་ནི། །𓃒𓀀མེད་པར་བྱང་ཆུབ་མེད་པར་གསུངས། །𓃒\q𓃒\b
41	𓀀གལ་ཏེ་ཐེག་ཆེན་མ་གྲུབ་ན། །𓃒𓀀ཁྱོད་ཀྱི་ལུང་ནི་ཇི་ལྟར་གྲུབ། །𓃒𓀀གང་ཕྱིར་གཉིས་ཀ་ལ་འདི་གྲུབ། །𓃒𓀀དང་པོ་ཁྱོད་ལ་འདི་མ་གྲུབ། །𓃒\q𓃒\b
42	𓀀རྐྱེན་གང་གིས་ནི་དེར་ཡིད་ཆེས། །𓃒𓀀དེ་ནི་ཐེག་ཆེན་ལ་ཡང་མཚུངས། །𓃒𓀀གཞན་གཉིས་འདོད་པས་བདེན་ན་ནི། །𓃒𓀀རིག་བྱེད་སོགས་ཀྱང་བདེན་པར་འགྱུར། །𓃒\q𓃒\b
43	𓀀ཐེག་ཆེན་རྩོད་བཅས་ཕྱིར་ཞེ་ན། །𓃒𓀀ལུང་ལ་མུ་སྟེགས་པ་རྣམས་དང་། །𓃒𓀀ལུང་གཞན་ལ་ཡང་རང་གཞན་དག །𓃒𓀀རྩོད་བཅས་ཡིན་ཕྱིར་དོར་བྱར་འགྱུར། །𓃒\q𓃒\b
44	𓀀བསྟན་རྩ་དགེ་སློང་ཉིད་ཡིན་ན། །𓃒𓀀དགེ་སློང་ཉིད་ཀྱང་དཀའ་བར་གནས། །𓃒𓀀སེམས་ནི་དམིགས་དང་བཅས་རྣམས་ཀྱི། །𓃒𓀀མྱ་ངན་འདས་པའང་དཀའ་བར་གནས། །𓃒\q𓃒\b
45	𓀀ཉོན་མོངས་སྤངས་པས་གྲོལ་ན་དེའི། །𓃒𓀀དེ་མ་ཐག་ཏུ་དེར་འགྱུར་རོ། །𓃒𓀀ཉོན་མོངས་མེད་ཀྱང་དེ་དག་ལ། །𓃒𓀀ལས་ཀྱི་ནུས་པ་མཐོང་བ་ཡིན། །𓃒\q𓃒\b
46	𓀀རེ་ཞིག་ཉེར་ལེན་སྲེད་པ་ནི། །𓃒𓀀མེད་ཅེས་ངེས་པ་ཉིད་ཅེ་ན། །𓃒𓀀སྲེད་དེ་ཉོན་མོངས་ཅན་མིན་ཡང་། །𓃒𓀀ཀུན་རྨོངས་བཞིན་དུ་ཅི་སྟེ་མེད། །𓃒\q𓃒\b
47	𓀀ཚོར་བའི་རྐྱེན་གྱིས་སྲེད་པ་ཡིན། །𓃒𓀀ཚོར་བ་དེ་དག་ལ་ཡང་ཡོད། །𓃒𓀀དམིགས་པ་དང་ནི་བཅས་པའི་སེམས། །𓃒𓀀འགའ་ཞིག་ལ་ནི་གནས་པར་འགྱུར། །𓃒\q𓃒\b
48	𓀀སྟོང་ཉིད་དང་ནི་བྲལ་བའི་སེམས། །𓃒𓀀འགགས་པ་སླར་ཡང་སྐྱེ་འགྱུར་ཏེ། །𓃒𓀀འདུ་ཤེས་མེད་པའི་སྙོམས་འཇུག་བཞིན། །𓃒𓀀དེས་ན་སྟོང་ཉིད་བསྒོམ་པར་བྱ། །𓃒\q𓃒\b
49	𓀀ངག་གང་མདོ་སྡེ་ལ་འཇུག་དེ། །𓃒𓀀གལ་ཏེ་སངས་རྒྱས་གསུངས་འདོད་ན། །𓃒𓀀ཐེག་ཆེན་ཕལ་ཆེར་ཁྱེད་ཅག་གི །𓃒𓀀མདོ་དང་མཚུངས་འདོད་མིན་ནམ་ཅི། །𓃒\q𓃒\b
50	𓀀གལ་ཏེ་མ་གཏོགས་གཅིག་གིས་ནི། །𓃒𓀀ཐམས་ཅད་སྐྱོན་དང་བཅས་འགྱུར་ན། །𓃒𓀀མདོ་མཚུངས་གཅིག་གིས་ཐམས་ཅད་ནི། །𓃒𓀀རྒྱལ་བས་གསུངས་པ་ཅིས་མ་ཡིན། །𓃒\q𓃒\b
51	𓀀ངག་གང་འོད་སྲུངས་ཆེན་པོ་ལ། །𓃒𓀀སོགས་པས་གཏིང་དཔོགས་མ་གྱུར་པ། །𓃒𓀀དེ་ནི་ཁྱོད་ཀྱིས་མ་རྟོགས་པས། །𓃒𓀀གཟུང་བྱ་མིན་པར་སུ་ཞིག་བྱེད། །𓃒\q𓃒\b
52	𓀀རྨོངས་པས་སྡུག་བསྔལ་ཅན་དོན་དུ། །𓃒𓀀ཆགས་དང་འཇིགས་མཐའ་ལས་གྲོལ་བ། །𓃒𓀀འཁོར་བར་གནས་པ་གྲུབ་འགྱུར་བ། །𓃒𓀀འདི་ནི་སྟོང་ཉིད་འབྲས་བུ་ཡིན། །𓃒\q𓃒\b
53	𓀀དེ་ལྟར་སྟོང་པ་ཉིད་ཕྱོགས་ལ། །𓃒𓀀སུན་འབྱིན་པ་ནི་འཐད་མ་ཡིན། །𓃒𓀀དེས་ན་ཐེ་ཚོམ་མི་ཟ་བར། །𓃒𓀀སྟོང་པ་ཉིད་ནི་བསྒོམ་པར་བྱ། །𓃒\q𓃒\b
54	𓀀ཉོན་མོངས་ཤེས་བྱའི་སྒྲིབ་པ་ཡི། །𓃒𓀀མུན་པའི་གཉེན་པོ་སྟོང་པ་ཉིད། །𓃒𓀀མྱུར་དུ་ཐམས་ཅད་མཁྱེན་འདོད་པས། །𓃒𓀀དེ་ནི་ཇི་ལྟར་སྒོམ་མི་བྱེད། །𓃒\q𓃒\b
55	𓀀དངོས་གང་སྡུག་བསྔལ་སྐྱེད་བྱེད་པ། །𓃒𓀀དེ་ལས་སྐྲག་པ་སྐྱེ་འགྱུར་ན། །𓃒𓀀སྟོང་ཉིད་སྡུག་བསྔལ་ཞི་བྱེད་པ། །𓃒𓀀དེ་ལ་འཇིགས་པ་ཇི་ལྟར་སྐྱེ། །𓃒\q𓃒\b
56	𓀀གལ་ཏེ་བདག་འགའ་ཡོད་ན་ནི། །𓃒𓀀ཅི་ཡང་རུང་ལས་འཇིགས་འགྱུར་ན། །𓃒𓀀བདག་ཉིད་འགའ་ཡང་ཡོད་མིན་པས། །𓃒𓀀འཇིགས་པར་འགྱུར་བ་སུ་ཞིག་ཡིན། །𓃒\q𓃒\b
57	𓀀སོ་དང་སྐྲ་སེན་བདག་མ་ཡིན། །𓃒𓀀བདག་ནི་རུས་པ་ཁྲག་མ་ཡིན། །𓃒𓀀སྣབས་མིན་བད་ཀན་མ་ཡིན་ཏེ། །𓃒𓀀ཆུ་སེར་དང་ནི་རྣག་ཀྱང་མིན། །𓃒\q𓃒\b
58	𓀀བདག་ནི་ཞག་དང་རྡུལ་མིན་ཏེ། །𓃒𓀀གློ་མཆིན་དག་ཀྱང་བདག་མ་ཡིན། །𓃒𓀀ནང་ཁྲོལ་གཞན་ཡང་བདག་མིན་ཏེ། །𓃒𓀀བདག་ནི་ཕྱི་ས་གཅིན་མ་ཡིན། །𓃒\q𓃒\b
59	𓀀ཤ་དང་པགས་པ་བདག་མིན་ཏེ། །𓃒𓀀དྲོད་དང་རླུང་ཡང་བདག་མ་ཡིན། །𓃒𓀀བུ་ག་བདག་མིན་རྣམ་ཀུན་དུ། །𓃒𓀀རྣམ་ཤེས་དྲུག་ཀྱང་བདག་མ་ཡིན། །𓃒\q𓃒\b
60	𓀀གལ་ཏེ་སྒྲ་ཡི་ཤེས་རྟག་ན། །𓃒𓀀ཐམས་ཅད་ཚེ་ན་སྒྲ་འཛིན་འགྱུར། །𓃒𓀀ཤེས་བྱ་མེད་ན་ཅི་ཞིག་རིག །𓃒𓀀གང་གིས་ཤེས་པ་ཞེས་རྗོད་བྱེད། །𓃒\q𓃒\b
61	𓀀གལ་ཏེ་ཤེས་མེད་ཤེས་ཡིན་ན། །𓃒𓀀ཤིང་ཡང་ཤེས་པར་ཐལ་བར་འགྱུར། །𓃒𓀀དེས་ན་ཤེས་བྱ་ཉེར་གནས་པ། །𓃒𓀀མེད་པར་ཤེས་པ་མེད་ཅེས་ངེས། །𓃒\q𓃒\b
62	𓀀དེ་ཉིད་ཀྱིས་ནི་གཟུགས་ཤེས་ན། །𓃒𓀀དེ་ཚེ་ཐོས་པའང་ཅི་སྟེ་མིན། །𓃒𓀀གལ་ཏེ་སྒྲ་མི་ཉེ་ཕྱིར་ན། །𓃒𓀀དེས་ན་དེ་ཡི་ཤེས་པའང་མེད། །𓃒\q𓃒\b
63	𓀀སྒྲ་འཛིན་རང་བཞིན་གང་ཡིན་པ། །𓃒𓀀དེ་གཟུགས་འཛིན་པར་ཇི་ལྟར་འགྱུར། །𓃒𓀀གཅིག་ནི་ཕ་དང་བུ་ཉིད་དུ། །𓃒𓀀བརྟགས་ཡིན་ཡང་དག་ཉིད་མིན་ཏེ། །𓃒\q𓃒\b
64	𓀀འདི་ལྟར་སྙིང་སྟོབས་རྡུལ་དང་ནི། །𓃒𓀀མུན་པ་བུ་མིན་ཕ་ཡང་མིན། །𓃒𓀀དེ་ནི་སྒྲ་འཛིན་དང་ལྡན་པའི། །𓃒𓀀རང་བཞིན་དུ་ནི་མཐོང་མ་ཡིན། །𓃒\q𓃒\b
65	𓀀གར་མཁན་ལྟ་བུར་ཚུལ་གཞན་གྱིས། །𓃒𓀀དེ་ཉིད་མཐོང་ན་དེ་རྟག་མིན། །𓃒𓀀གལ་ཏེ་ཚུལ་གཞན་དེ་ཉིད་ན། །𓃒𓀀གཅིག་ཉིད་དེ་ནི་སྔོན་མེད་གཅིག །𓃒\q𓃒\b
66	𓀀གལ་ཏེ་ཚུལ་གཞན་བདེན་མིན་ན། །𓃒𓀀དེ་ཡི་རང་གི་རང་བཞིན་སྨྲོས། །𓃒𓀀ཤེས་ཉིད་ཅེ་ན་དེ་ལྟ་ན། །𓃒𓀀སྐྱེས་ཀུན་གཅིག་ཏུ་ཐལ་བར་འགྱུར། །𓃒\q𓃒\b
67	𓀀སེམས་པ་སེམས་མེད་དེ་དག་ཀྱང་། །𓃒𓀀གཅིག་འགྱུར་གང་ཕྱིར་ཡོད་ཉིད་མཚུངས། །𓃒𓀀གང་ཚེ་བྱེ་བྲག་ཕྱིན་ཅི་ལོག །𓃒𓀀དེ་ཚེ་འབྲ་བའི་རྟེན་གང་ཡིན། །𓃒\q𓃒\b
68	𓀀སེམས་མེད་པ་ཡང་བདག་མིན་ཏེ། །𓃒𓀀སེམས་མེད་ཉིད་ཕྱིར་བུམ་སོགས་བཞིན། །𓃒𓀀འོན་ཏེ་སེམས་དང་ལྡན་པའི་ཕྱིར། །𓃒𓀀ཤེས་ན་མི་ཤེས་འཇིག་པར་ཐལ། །𓃒\q𓃒\b
69	𓀀ཇི་སྟེ་བདག་ལ་འགྱུར་མེད་ན། །𓃒𓀀སེམས་པས་དེ་ལ་ཅི་ཞིག་བྱས། །𓃒𓀀དེ་ལྟར་ཤེས་མེད་བྱ་བྲལ་བ། །𓃒𓀀ནམ་མཁའ་བདག་ཏུ་བྱས་པར་འགྱུར། །𓃒\q𓃒\b
70	𓀀གལ་ཏེ་བདག་ནི་ཡོད་མིན་ན། །𓃒𓀀ལས་འབྲས་འབྲེལ་པ་རིགས་མིན་ཏེ། །𓃒𓀀ལས་བྱས་ནས་ནི་ཞིག་པས་ན། །𓃒𓀀སུ་ཡི་ལས་སུ་འགྱུར་ཞེ་ན། །𓃒\q𓃒\b
71	𓀀བྱ་བ་འབྲས་བཞི་ཐ་དད་དང་། །𓃒𓀀དེ་བདག་བྱེད་པ་མེད་པར་ཡང་། །𓃒𓀀ཡུ་བུ་གཉི་ག་ལ་གྲུབ་པས། །𓃒𓀀འདིར་བརྩད་དོན་མེད་མ་ཡིན་ནམ། །𓃒\q𓃒\b
72	𓀀རྒྱུ་ལྡན་འབྲས་བུ་དང་བཅས་ཞེས། །𓃒𓀀མཐོང་བ་འདི་ནི་སྲིད་མ་ཡིན། །𓃒𓀀རྒྱུད་གཅིག་ལ་ནི་བརྟེན་ནས་སུ། །𓃒𓀀བྱེད་པོ་སྤྱོད་པོ་ཞེས་བྱར་བསྟན། །𓃒\q𓃒\b
73	𓀀འདས་དང་མ་འོངས་པ་ཡི་སེམས། །𓃒𓀀བདག་མིན་དེ་ནི་མེད་པའི་ཕྱིར། །𓃒𓀀འོན་ཏེ་སྐྱེས་སེམས་བདག་ཡིན་ན། །𓃒𓀀དེ་ཞིག་ན་ཡང་བདག་མེད་དོ། །𓃒\q𓃒\b
74	𓀀དཔེར་ན་ཆུ་ཤིང་སྡོང་པོ་དག །𓃒𓀀ཆ་ཤས་ཕྱེ་ན་འགའ་མེད་པ། །𓃒𓀀དེ་བཞིན་རྣམ་པར་དཔྱད་པ་ཡིས། །𓃒𓀀བཙལ་ན་བདག་ཀྱང་ཡང་དག་མིན། །𓃒\q𓃒\b
75	𓀀གལ་ཏེ་སེམས་ཅན་ཡོད་མིན་ན། །𓃒𓀀སུ་ལ་སྙིང་རྗེ་བྱ་ཞེ་ན། །𓃒𓀀འབྲས་བུའི་དོན་དུ་ཁས་བླངས་པའི། །𓃒𓀀རྨོངས་པས་བརྟགས་པ་གང་ཡིན་པའོ། །𓃒\q𓃒\b
76	𓀀སེམས་ཅན་མེད་འབྲས་སུ་ཡི་ཡིན། །𓃒𓀀བདེན་ཏེ་འོན་ཀྱང་རྨོངས་ལས་འདོད། །𓃒𓀀སྡུག་བསྔལ་ཉེ་བར་ཞི་དོན་དུ། །𓃒𓀀འབྲས་བུའི་རྨོངས་པ་བཟློག་མི་བྱ། །𓃒\q𓃒\b
77	𓀀སྡུག་བསྔལ་རྒྱུ་ཡི་ང་རྒྱལ་ནི། །𓃒𓀀བདག་ཏུ་རྨོངས་པས་འཕེལ་བར་འགྱུར། །𓃒𓀀དེ་ལས་ཀྱང་བཟློག་མེད་ཅེ་ན། །𓃒𓀀བདག་མེད་བསྒོམ་པ་མཆོག་ཡིན་ནོ། །𓃒\q𓃒\b
78	𓀀ལུས་ནི་རྐང་པ་བྱིན་པ་མིན། །𓃒𓀀བརླ་དང་རྐེད་པའང་ལུས་མ་ཡིན། །𓃒𓀀ལྟོ་དང་རྒྱབ་ཀྱང་ལུས་མིན་ཏེ། །𓃒𓀀བྲང་དང་དཔུང་པའང་ལུས་མ་ཡིན། །𓃒\q𓃒\b
79	𓀀རྩིབ་ལོགས་ལག་པའང་ལུས་མིན་ཏེ། །𓃒𓀀མཆན་ཁུང་ཕྲག་པའང་ལུས་མ་ཡིན། །𓃒𓀀ནང་ཁྲོལ་རྣམས་ཀྱང་དེ་མིན་ལ། །𓃒𓀀མགོ་དང་མགྲིན་པའང་ལུས་མིན་ན། །𓃒𓀀འདི་ལ་ལུས་ནི་གང་ཞིག་ཡིན། །𓃒\q𓃒\b
80	𓀀གལ་ཏེ་ལུས་འདི་ཐམས་ཅད་ལ། །𓃒𓀀ཕྱོགས་རེ་ཡིས་ནི་གནས་གྱུར་ན། །𓃒𓀀ཆ་རྣམས་ཆ་ལ་གནས་གྱུར་མོད། །𓃒𓀀དེ་རང་ཉིད་ནི་གང་ལ་གནས། །𓃒\q𓃒\b
81	𓀀གལ་ཏེ་བདག་ཉིད་ཀུན་གྱི་ལུས། །𓃒𓀀ལག་སོགས་རྣམས་ལ་གནས་ན་ནི། །𓃒𓀀ལག་སོགས་དེ་དག་ཇི་སྙེད་པ། །𓃒𓀀དེ་སྙེད་ཀྱི་ནི་ལུས་སུ་འགྱུར། །𓃒\q𓃒\b
82	𓀀ཕྱི་དང་ནང་ན་ལུས་མེད་ན། །𓃒𓀀ཇི་ལྟར་ལག་སོགས་ལ་ལུས་ཡོད། །𓃒𓀀ལག་སོགས་རྣམས་ལས་གཞན་མེད་ན། །𓃒𓀀དེ་ནི་ཇི་ལྟར་ཡོད་པ་ཡིན། །𓃒\q𓃒\b
83	𓀀དེས་ན་ལུས་མེད་ལ་སོགས་ལ། །𓃒𓀀རྨོངས་པ་ཡིས་ནི་ལུས་བློར་འགྱུར། །𓃒𓀀དབྱིབས་སུ་བཀོད་པའི་ཁྱད་པར་གྱིས། །𓃒𓀀ཐོ་ཡོར་ལ་ནི་མི་བློ་བཞིན། །𓃒\q𓃒\b
84	𓀀ཇི་སྲིད་རྐྱེན་ཚོགས་དེ་སྲིད་དུ། །𓃒𓀀ལུས་ནི་སྐྱེས་བུ་ལྟར་སྣང་བ། །𓃒𓀀དེ་བཞིན་ཇི་སྲིད་ལག་སོགས་ལ། །𓃒𓀀དེ་ཡོད་དེ་སྲིད་དེ་ལུས་སྣང་། །𓃒\q𓃒\b
85	𓀀དེ་བཞིན་སོར་མོའི་ཚོགས་ཡིན་ཕྱིར། །𓃒𓀀ལག་པའང་གང་ཞིག་ཡིན་པར་འགྱུར། །𓃒𓀀དེ་ཡང་ཚིགས་ཀྱི་ཚོགས་ཡིན་ཕྱིར། །𓃒𓀀ཚིགས་ཀྱང་རང་གི་ཆ་ཕྱེ་བས། །𓃒\q𓃒\b
86	𓀀ཆ་ཡང་རྡུལ་དུ་ཕྱེ་བས་ཏེ། །𓃒𓀀རྡུལ་དེའང་ཕྱོགས་ཆའི་དབྱེ་བ་ཡིས། །𓃒𓀀ཕྱོགས་དབྱེའང་ཆ་ཤས་དང་བྲལ་ཕྱིར། །𓃒𓀀མཁའ་བཞིན་དེས་ན་རྡུལ་ཡང་མེད། །𓃒\q𓃒\b
87	𓀀དེ་ལྟར་རྨི་ལམ་ལྟ་བུ་ཡི། །𓃒𓀀གཟུགས་ལ་དཔྱོད་ལྡན་སུ་ཞིག་ཆགས། །𓃒𓀀གང་ཚེ་དེ་ལྟར་ལུས་མེད་པ། །𓃒𓀀དེ་ཚེ་སྐྱེས་གང་བུད་མེད་གང་། །𓃒\q𓃒\b
88	𓀀སྡུག་བསྔལ་དེ་ཉིད་དུ་ཡོད་ན། །𓃒𓀀ཅི་སྟེ་རབ་དགའ་ལ་མི་གནོད། །𓃒𓀀བདེན་མྱ་ངན་གདུང་སོགས་ལ། །𓃒𓀀ཞིམ་སོགས་ཅི་སྟེ་དགའ་མི་བྱེད། །𓃒\q𓃒\b
89	𓀀སྟོབས་དང་ལྡན་པས་ཟིལ་མནན་ཕྱིར། །𓃒𓀀གལ་ཏེ་དེ་མྱོང་མ་ཡིན་ན། །𓃒𓀀གང་ཞིག་ཉམས་མྱོང་བདག་ཉིད་མིན། །𓃒𓀀དེ་ན་ཚོར་བ་ཇི་ལྟར་ཡིན། །𓃒\q𓃒\b
90	𓀀སྡུག་བསྔལ་ཕྲ་མོ་ཉིད་དུ་ཡོད། །𓃒𓀀འདི་ཡི་རགས་པ་བསལ་མིན་ནམ། །𓃒𓀀དེ་ནི་དེ་ལས་གཞན་དགའ་ཙམ། །𓃒𓀀ཞེ་ན་ཕྲ་ཉིད་དེ་ཡང་དེའི། །𓃒\q𓃒\b
91	𓀀གལ་ཏེ་འགལ་རྐྱེན་སྐྱེས་པས་ན། །𓃒𓀀སྡུག་བསྔལ་སྐྱེས་པ་མིན་ན་ནི། །𓃒𓀀ཚོར་བར་རྟོག་པ་མངོན་ཞེན་ཉིད། །𓃒𓀀ཡིན་ཞེས་བྱ་བར་གྲུབ་མིན་ནམ། །𓃒\q𓃒\b
92	𓀀དེ་ཉིད་ཕྱིར་ན་འདི་ཡི་ནི། །𓃒𓀀གཉེན་པོ་རྣམ་དཔྱོད་འདི་བསྒོམ་སྟེ། །𓃒𓀀རྣམ་བརྟགས་ཞིང་ལས་བྱུང་བ་ཡི། །𓃒𓀀བསམ་གཏན་རྣལ་འབྱོར་པ་ཡི་ཟས། །𓃒\q𓃒\b
93	𓀀གལ་ཏེ་དབང་དོན་པར་བཅས་ན། །𓃒𓀀དེ་དག་གང་དུ་ཕྲད་པར་འགྱུར། །𓃒𓀀བར་མེད་ན་ཡང་གཅིག་ཉིད་དེ། །𓃒𓀀གང་ཞིག་གང་དང་ཕྲད་པར་འགྱུར། །𓃒\q𓃒\b
94	𓀀རྡུལ་ཕྲན་རྡུལ་ཕྲན་ལ་འཇུག་མེད། །𓃒𓀀དེ་ནི་སྐབས་མེད་མཉམ་པ་ཡིན། །𓃒𓀀མ་ཞུགས་པ་ལ་འདྲེ་མེད་ཅིང་། །𓃒𓀀མ་འདྲེས་པ་ལ་ཕྲད་པ་མེད། །𓃒\q𓃒\b
95	𓀀ཆ་མེད་པ་ལའང་ཕྲད་པ་ཞེས། །𓃒𓀀བྱ་བ་ཇི་ལྟར་འཐད་པར་འགྱུར། །𓃒𓀀ཕྲད་པ་དང་ནི་ཆ་མེད་པར། །𓃒𓀀གལ་ཏེ་མཐོང་ན་བསྟན་པར་གྱིས། །𓃒\q𓃒\b
96	𓀀རྣམ་ཤེས་ལུས་མེད་པ་ལ་ནི། །𓃒𓀀ཕྲད་པ་འཐད་པ་མ་ཡིན་ཉིད། །𓃒𓀀ཚོགས་པའང་དངོས་པོ་མེད་ཕྱིར་ཏེ། །𓃒𓀀སྔར་ནི་ཇི་ལྟར་རྣམ་དཔྱད་བཞིན། །𓃒\q𓃒\b
97	𓀀དེ་ལྟར་རེག་པ་ཡོད་མིན་ན། །𓃒𓀀ཚོར་བ་གང་ལས་འབྱུང་བར་འགྱུར། །𓃒𓀀ངལ་འདི་ཅི་ཡི་དོན་དུ་ཡིན། །𓃒𓀀གང་གིས་གང་ལ་གནོད་པར་འགྱུར། །𓃒\q𓃒\b
98	𓀀གང་ཚེ་ཚོར་པོ་འགའ་མེད་ཅིང་། །𓃒𓀀ཚོར་བའང་ཡོད་པ་མ་ཡིན་པ། །𓃒𓀀དེ་ཚེ་གནས་སྐབས་འདི་མཐོང་ནས། །𓃒𓀀སྲེད་པ་ཅི་ཕྱིར་ལྡོག་མི་འགྱུར། །𓃒\q𓃒\b
99	𓀀མཐོང་བ་འམ་ནི་རེག་པ་ཡང་། །𓃒𓀀རྨི་ལམ་སྒྱུ་འདྲའི་བདག་ཉིད་ཀྱིས། །𓃒𓀀སེམས་དང་ལྷན་ཅིག་སྐྱེས་པའི་ཕྱིར། །𓃒𓀀ཚོར་བ་དེ་ཡིས་མཐོང་མ་ཡིན། །𓃒\q𓃒\b
100	𓀀སྔར་དང་ཕྱི་མར་སྐྱེས་པས་ཀྱང་། །𓃒𓀀དྲན་པར་འགྱུར་གྱི་མྱོང་མ་ཡིན། །𓃒𓀀རང་གིས་བདག་ཉིད་མྱོང་མིན་ལ། །𓃒𓀀གཞན་དག་གིས་ཀྱང་མྱོང་མ་ཡིན། །𓃒\q𓃒\b
101	𓀀ཚོར་པོ་འགའ་ཡང་ཡོད་མིན་ཏེ། །𓃒𓀀དེས་ན་ཚོར་བ་དེ་ཉིད་མིན། །𓃒𓀀དེ་ལྟར་བདག་མེད་ཚོགས་འདི་ལ། །𓃒𓀀འདི་ཡིས་ཅི་སྟེ་གནོད་པར་བྱ། །𓃒\q𓃒\b
102	𓀀ཡིད་ནི་དབང་རྣམས་ལ་མི་གནས། །𓃒𓀀གཟུགས་སོགས་ལ་མིན་བར་ནའང་མིན། །𓃒𓀀ནང་ཡང་སེམས་མིན་ཕྱི་མིན་ཞིང་། །𓃒𓀀གཞན་དུ་ཡང་ནི་རྙེད་མ་ཡིན། །𓃒\q𓃒\b
103	𓀀གང་ཞིག་ལུས་མིན་གཞན་དུ་མིན། །𓃒𓀀འདྲེས་མིན་ལོགས་སུའང་འགར་མེད་པ། །𓃒𓀀དེ་ནི་ཅུང་ཟད་མིན་དེའི་ཕྱིར། །𓃒𓀀སེམས་ཅན་རང་བཞིན་མྱ་ངན་འདས། །𓃒\q𓃒\b
104	𓀀ཤེས་བྱ་ལས་སྔར་ཤེས་ཡོད་ན། །𓃒𓀀དེ་ནི་ཅི་ལ་དམིགས་ནས་སྐྱེ། །𓃒𓀀ཤེས་དང་ཤེས་བྱ་ལྷན་ཅིག་ན། །𓃒𓀀དེ་ནི་ཅི་ལ་དམིགས་ནས་སྐྱེ། །𓃒\q𓃒\b
105	𓀀འོན་ཏེ་ཤེས་བྱའི་ཕྱིས་ཡོད་ན། །𓃒𓀀དེ་ཚེ་ཤེས་པ་གང་ལས་སྐྱེ། །𓃒𓀀དེ་ལྟར་ཆོས་རྣམས་ཐམས་ཅད་ཀྱི། །𓃒𓀀སྐྱེ་བ་རྟོགས་པར་འགྱུར་མ་ཡིན། །𓃒\q𓃒\b
106	𓀀གལ་ཏེ་དེ་ལྟར་ཀུན་རྫོབ་མེད། །𓃒𓀀དེ་ལ་བདེན་གཉིས་ག་ལ་ཡོད། །𓃒𓀀དེ་ཡང་ཀུན་རྫོབ་གཞན་གྱིས་ན། །𓃒𓀀སེམས་ཅན་མྱ་ངན་ག་ལ་འདའ། །𓃒\q𓃒\b
107	𓀀འདི་ནི་གཞན་སེམས་རྣམ་རྟོག་སྟེ། །𓃒𓀀དེ་ནི་རང་གི་ཀུན་རྫོབ་མིན། །𓃒𓀀ཕྱིས་དེ་ངེས་ན་དེ་ཡོད་དེ། །𓃒𓀀མིན་ན་ཀུན་རྫོབ་མེད་པ་ཉིད། །𓃒\q𓃒\b
108	𓀀རྟོག་དང་བརྟག་པར་བྱ་བ་དག །𓃒𓀀གཉིས་པོ་ཕན་ཚུན་བརྟེན་པ་ཡིན། །𓃒𓀀ཇི་ལྟར་གྲགས་པ་ལ་བརྟེན་ནས། །𓃒𓀀རྣམ་པར་དཔྱད་པ་ཐམས་ཅད་བརྗོད། །𓃒\q𓃒\b
109	𓀀གང་ཚེ་རྣམ་པར་དཔྱད་པ་ཡི། །𓃒𓀀རྣམ་དཔྱོད་ཀྱིས་ནི་དཔྱོད་བྱེད་ན། །𓃒𓀀དེ་ཚེ་རྣམ་དཔྱོད་དེ་ཡང་ནི། །𓃒𓀀རྣམ་དཔྱོད་ཕྱིར་ན་ཐུག་པ་མེད། །𓃒\q𓃒\b
110	𓀀དཔྱད་བྱ་རྣམ་པར་དཔྱད་བྱས་ན། །𓃒𓀀རྣམ་དཔྱོད་ལ་ནི་རྟེན་ཡོད་མིན། །𓃒𓀀རྟེན་མེད་ཕྱིར་ན་མི་སྐྱེ་སྟེ། །𓃒𓀀དེ་ཡང་མྱ་ངན་འདས་པར་བརྗོད། །𓃒\q𓃒\b
111	𓀀གང་གི་ལྟར་ན་འདི་གཉིས་བདེན། །𓃒𓀀དེ་ཉིད་ཤིན་ཏུ་དཀའ་བར་གནས། །𓃒𓀀གལ་ཏེ་ཤེས་དབང་ལས་དོན་གྲུབ། །𓃒𓀀ཤེས་ཡོད་ཉིད་ལ་རྟེན་ཅི་ཡོད། །𓃒\q𓃒\b
112	𓀀འོན་ཏེ་ཤེས་བྱ་ལས་ཤེས་གྲུབ། །𓃒𓀀ཤེས་བྱ་ཡོད་ལ་རྟེན་ཅི་ཡོད། །𓃒𓀀དེ་སྟེ་ཕན་ཚུན་དབང་གིས་ཡོད། །𓃒𓀀གཉི་ག་ཡང་ནི་མེད་པར་འགྱུར། །𓃒\q𓃒\b
113	𓀀གལ་ཏེ་བུ་མེད་ཕ་མིན་ན། །𓃒𓀀བུ་ཉིད་གང་ལས་བྱུང་བ་ཡིན། །𓃒𓀀བུ་མེད་པར་ནི་ཕ་མེད་པ། །𓃒𓀀དེ་བཞིན་དེ་གཉིས་མེད་པ་ཉིད། །𓃒\q𓃒\b
114	𓀀མྱུ་གུ་ས་བོན་ལས་སྐྱེ་ཞིང་། །𓃒𓀀ས་བོན་དེ་ཉིད་ཀྱིས་རྟོགས་བཞིན། །𓃒𓀀ཤེས་བྱ་ལས་སྐྱེས་ཤེས་པ་ཡིས། །𓃒𓀀དེ་ཡོད་པ་ནི་ཅིས་མི་རྟོགས། །𓃒\q𓃒\b
115	𓀀མྱུ་གུ་ལས་གཞན་ཤེས་པ་ཡིས། །𓃒𓀀ས་བོན་ཡོད་ཅེས་རྟོགས་འགྱུར་ན། །𓃒𓀀གང་ཕྱིར་ཤེས་བྱ་དེ་རྟོགས་པ། །𓃒𓀀ཤེས་པ་ཡོད་ཉིད་གང་ལས་རྟོགས། །𓃒\q𓃒\b
116	𓀀རེ་ཞིག་འཇིག་རྟེན་མངོན་སུམ་གྱིས། །𓃒𓀀རྒྱུ་རྣམས་ཐམས་ཅད་མཐོང་བ་ཡིན། །𓃒𓀀པདྨའི་སྡོང་བུ་སོགས་དབྱེ་ནི། །𓃒𓀀རྒྱུ་ཡི་དབྱེ་བས་བསྐྱེད་པ་ཡིན། །𓃒\q𓃒\b
117	𓀀རྒྱུ་དབྱེ་གང་གིས་བྱས་ཞེ་ན། །𓃒𓀀སྔར་གྱི་རྒྱུ་དབྱེ་ཉིད་ལས་སོ། །𓃒𓀀ཅི་ཕྱིར་རྒྱུ་ཡིས་འབྲས་སྐྱེད་ནུས། །𓃒𓀀སྔར་གྱི་རྒྱུ་ཡི་མཐུ་ཉིད་ལས། །𓃒\q𓃒\b
118	𓀀དབང་ཕྱུག་འགྲོ་བའི་རྒྱུ་ཡིན་ན། །𓃒𓀀རེ་ཞིག་དབང་ཕྱུག་གང་ཡིན་སྨྲོས། །𓃒𓀀འབྱུང་རྣམས་ཞེ་ན་དེ་ལྟ་མོད། །𓃒𓀀མིང་ཙམ་ལ་ཡང་ཅི་ཞིག་ངལ། །𓃒\q𓃒\b
119	𓀀འོན་ཀྱང་ས་སོགས་དུ་མ་དང་། །𓃒𓀀མི་རྟག་གཡོ་མེད་ལྷ་མིན་ཞིང་། །𓃒𓀀འགོམ་བྱ་ཉིད་དང་མི་གཙང་བས། །𓃒𓀀དེ་ནི་དབང་ཕྱུག་ཉིད་མ་ཡིན། །𓃒\q𓃒\b
120	𓀀དབང་ཕྱུག་མཁའ་མིན་གཡོ་མེད་ཕྱིར། །𓃒𓀀བདག་མིན་སྔར་ནི་བཀག་ཟིན་ཕྱིར། །𓃒𓀀བསམ་མིན་པ་ཡི་བྱེད་པོ་ཡང་། །𓃒𓀀བསམ་མིན་བརྗོད་པས་ཅི་ཞིག་བྱ། །𓃒\q𓃒\b
121	𓀀དེས་བསྐྱེད་འདོད་པའང་གང་ཞིག་ཡིན། །𓃒𓀀བདག་ནི་དེ་དང་ས་སོགས་དང་། །𓃒𓀀དབང་ཕྱུག་ངོ་བོའང་རྟག་མིན་ནམ། །𓃒𓀀ཤེས་པ་ཤེས་བྱ་ལས་སྐྱེ་དང་། །𓃒\q𓃒\b
122	𓀀ཐོག་མེད་བདེ་སྡུག་ལས་ལས་ཡིན། །𓃒𓀀དེ་ཡིས་གང་ཞིག་བསྐྱེད་པ་སྨྲོས། །𓃒𓀀རྒྱུ་ལ་ཐོག་མ་ཡོད་མིན་ན། །𓃒𓀀འབྲས་བུའི་ཐོག་མ་ག་ལ་ཡོད། །𓃒\q𓃒\b
123	𓀀རྟག་ཏུ་ཅི་ཕྱིར་བྱེད་མིན་ཏེ། །𓃒𓀀དེ་ནི་གཞན་ལ་ལྟོས་པ་མིན། །𓃒𓀀དེས་བྱས་མིན་གཞན་ཡོད་མིན་ན། །𓃒𓀀དེས་འདི་གང་ལ་ལྟོས་པར་འགྱུར། །𓃒\q𓃒\b
124	𓀀གལ་ཏེ་ལྟོས་ན་ཚོགས་པ་ཉིད། །𓃒𓀀རྒྱུ་ཡིན་འགྱུར་གྱི་དབང་ཕྱུག་མིན། །𓃒𓀀ཚོགས་ན་མི་སྐྱེ་དབང་མེད་ཅིང་། །𓃒𓀀དེ་མེད་པར་ནི་སྐྱེ་དབང་མེད། །𓃒\q𓃒\b
125	𓀀གལ་ཏེ་དབང་ཕྱུག་མི་འདོད་བཞིན། །𓃒𓀀བྱེད་ན་གཞན་གྱི་དབང་དུ་ཐལ། །𓃒𓀀འདོད་ནའང་འདོད་ལ་རག་ལས་འགྱུར། །𓃒𓀀བྱེད་ནའང་དབང་ཕྱུག་ག་ལ་ཡིན། །𓃒\q𓃒\b
126	𓀀གང་དག་རྡུལ་ཕྲན་རྟག་སྨྲ་བ། །𓃒𓀀དེ་དག་ཀྱང་ནི་སྔར་བཟློག་ཟིན། །𓃒𓀀གཙོ་བོ་རྟག་པ་འགྲོ་བ་ཡི། །𓃒𓀀རྒྱུ་ཡིན་པར་ནི་གྲངས་ཅན་འདོད། །𓃒\q𓃒\b
127	𓀀སྙིང་སྟོབས་རྡུལ་དང་མུན་པ་ཞེས། །𓃒𓀀བྱ་བའི་ཡོན་ཏན་མཉམ་གནས་ནི། །𓃒𓀀གཙོ་བོ་ཞེས་བྱར་རབ་བརྗོད་དེ། །𓃒𓀀མི་མཉམ་འགྲོ་བ་ཡིན་པར་བརྗོད། །𓃒\q𓃒\b
128	𓀀གཅིག་ལ་རང་བཞིན་གསུམ་ཉིད་ནི། །𓃒𓀀རིགས་མིན་དེས་ན་དེ་ཡོད་མིན། །𓃒𓀀དེ་བཞིན་ཡོན་ཏན་ཡོད་མིན་ཏེ། །𓃒𓀀དེ་ཡང་སོ་སོར་རྣམ་གསུམ་ཕྱིར། །𓃒\q𓃒\b
129	𓀀ཡོན་ཏན་མེད་ན་སྒྲ་སོགས་ཀྱང་། །𓃒𓀀ཡོད་ཉིད་ཤིན་ཏུ་རྒྱང་རིང་འགྱུར། །𓃒𓀀སེམས་མེད་གོས་ལ་སོགས་པ་ལ། །𓃒𓀀བདེ་སོགས་ཡོད་པ་སྲིད་པའང་མིན། །𓃒\q𓃒\b
130	𓀀དངོས་རྣམས་དེ་རྒྱུའི་རང་བཞིན་ན། །𓃒𓀀དངོས་པོ་རྣམ་དཔྱད་མ་ཟིན་ནམ། །𓃒𓀀ཁྱོད་ཀྱི་རྒྱུ་ཡང་བདེ་སོགས་ཉིད། །𓃒𓀀དེ་ལས་སྣམ་སོགས་འབྱུང་བའང་མེད། །𓃒\q𓃒\b
131	𓀀སྣམ་སོགས་ལས་ནི་བདེ་སོགས་ཡིན། །𓃒𓀀དེ་མེད་ཕྱིར་ན་བདེ་སོགས་མེད། །𓃒𓀀བདེ་སོགས་རྟག་པ་ཉིད་དུ་ཡང་། །𓃒𓀀ནམ་ཡང་དམིགས་པ་ཡོད་མ་ཡིན། །𓃒\q𓃒\b
132	𓀀བདེ་སོགས་གསལ་བ་ཡོད་ཉིད་ན། །𓃒𓀀མྱོང་བ་ཅི་ཕྱིར་འཛིན་མ་ཡིན། །𓃒𓀀དེ་ཉིད་ཕྲ་མོར་གྱུར་ན་དེ། །𓃒𓀀རགས་དང་ཕྲ་བའང་ཇི་ལྟར་ཡིན། །𓃒\q𓃒\b
133	𓀀རགས་པ་དོར་ནས་ཕྲ་གྱུར་པས། །𓃒𓀀ཕྲ་རགས་དེ་དག་མི་རྟག་ཉིད། །𓃒𓀀དེ་བཞིན་དངོས་པོ་ཐམས་ཅད་ནི། །𓃒𓀀མི་རྟག་ཉིད་དུ་ཅིས་མི་འདོད། །𓃒\q𓃒\b
134	𓀀རགས་པ་བདེ་ལས་གཞན་མིན་ན། །𓃒𓀀བདེ་བ་གསལ་བ་མི་རྟག་ཉིད། །𓃒𓀀གལ་ཏེ་མེད་པ་འགའ་ཡང་ནི། །𓃒𓀀སྐྱེ་མིན་མེད་ཕྱིར་ཞེས་འདོད་ན། །𓃒\q𓃒\b
135	𓀀གསལ་བ་མེད་པ་སྐྱེ་བར་ནི། །𓃒𓀀ཁྱོད་མི་འདོད་ཀྱང་གནས་པ་ཉིད། །𓃒𓀀གལ་ཏེ་རྒྱུ་ལ་འབྲས་གནས་ན། །𓃒𓀀ཟན་ཟ་མི་གཙང་ཟ་བར་འགྱུར། །𓃒\q𓃒\b
136	𓀀རས་ཀྱི་རིན་གྱིས་རས་བལ་གྱི། །𓃒𓀀ས་བོན་ཉོས་ལ་བགོ་བར་གྱིས། །𓃒𓀀འཇིག་རྟེན་རྨོངས་པས་མ་མཐོང་ན། །𓃒𓀀དེ་ཉིད་ཤེས་ཀྱིས་བཞག་དེ་ཉིད། །𓃒\q𓃒\b
137	𓀀ཤེས་དེ་འཇིག་རྟེན་ལ་ཡང་ནི། །𓃒𓀀ཡོད་པས་ཅི་སྟེ་མཐོང་མ་ཡིན། །𓃒𓀀འཇིག་རྟེན་ཚད་མ་ཉིད་མིན་ན། །𓃒𓀀གསལ་བ་མཐོང་བའང་བདེན་མ་ཡིན། །𓃒\q𓃒\b
138	𓀀གལ་ཏེ་ཚད་མ་ཚད་མིན་ན། །𓃒𓀀དེས་གཞལ་བརྫུན་པར་མི་འགྱུར་རམ། །𓃒𓀀དེ་ཉིད་དུ་ན་སྟོང་པ་ཉིད། །𓃒𓀀སྒོམ་པ་དེ་ཕྱིར་མི་འཐད་འགྱུར། །𓃒\q𓃒\b
139	𓀀བརྟགས་པའི་དངོས་ལ་མ་རེག་པར། །𓃒𓀀དེ་ཡི་དངོས་མེད་འཛིན་མ་ཡིན། །𓃒𓀀དེ་ཕྱིར་བརྫུན་པའི་དངོས་གང་ཡིན། །𓃒𓀀དེ་ཡི་དངོས་མེད་གསལ་བར་བརྫུན། །𓃒\q𓃒\b
140	𓀀དེས་ན་རྨི་ལམ་བུ་ཤི་ལ། །𓃒𓀀དེ་མེད་སྙམ་པའི་རྣམ་རྟོག་ནི། །𓃒𓀀དེ་ཡོད་རྣམ་པར་རྟོག་པ་ཡི། །𓃒𓀀གེགས་ཡིན་དེ་ཡང་བརྫུན་པ་ཡིན། །𓃒\q𓃒\b
141	𓀀དེ་བས་དེ་ལྟར་རྣམ་དཔྱད་པས། །𓃒𓀀འགའ་ཡང་རྒྱུ་མེད་ཡོད་མ་ཡིན། །𓃒𓀀སོ་སོ་བའམ་འདུས་པ་ཡི། །𓃒𓀀རྐྱེན་རྣམས་ལ་ཡང་གནས་མ་ཡིན། །𓃒\q𓃒\b
142	𓀀གཞན་ནས་འོངས་པའང་མ་ཡིན་ལ། །𓃒𓀀གནས་པ་མ་ཡིན་འགྲོ་མ་ཡིན། །𓃒𓀀རྨོངས་པས་བདེན་པར་གང་བྱས་འདི། །𓃒𓀀སྒྱུ་མ་ལས་ནི་ཁྱད་ཅི་ཡོད། །𓃒\q𓃒\b
143	𓀀སྒྱུ་མས་སྤྲུལ་པ་གང་ཡིན་དང་། །𓃒𓀀རྒྱུ་རྣམས་ཀྱིས་ནི་གང་སྤྲུལ་པ། །𓃒𓀀དེ་ནི་གང་ནས་འོངས་གྱུར་ཅིང་། །𓃒𓀀གང་དུ་འགྲོ་བའང་བརྟག་པར་གྱིས། །𓃒\q𓃒\b
144	𓀀གང་ཞིག་གང་ནི་ཉེ་བ་ཡིས། །𓃒𓀀མཐོང་གྱུར་དེ་མེད་ན་མིན་པ། །𓃒𓀀བཅོས་སུ་གཟུགས་བརྙན་དང་མཚུངས་པ། །𓃒𓀀དེ་ལ་བདེན་ཉིད་ཇི་ལྟར་ཡོད། །𓃒\q𓃒\b
145	𓀀དངོས་པོ་ཡོད་པར་གྱུར་པ་ལ། །𓃒𓀀རྒྱུ་ཡིས་དགོས་པ་ཅི་ཞིག་ཡོད། །𓃒𓀀འོན་ཏེ་དེ་ནི་མེད་ན་ཡང་། །𓃒𓀀རྒྱུ་ཡིས་དགོས་པ་ཅི་ཞིག་ཡོད། །𓃒\q𓃒\b
146	𓀀བྱེ་བ་བརྒྱ་ཕྲག་རྒྱུ་ཡིས་ཀྱང་། །𓃒𓀀དངོས་པོ་མེད་པ་བསྒྱུར་དུ་མེད། །𓃒𓀀གནས་སྐབས་དེ་དངོས་ཇི་ལྟར་ཡིན། །𓃒𓀀དངོས་འགྱུར་གཞན་ཡང་གང་ཞིག་ཡིན། །𓃒\q𓃒\b
147	𓀀མེད་ཚེ་དངོས་ཡོད་སྲིད་མིན་ན། །𓃒𓀀དངོས་པོ་ཡོད་པར་ནམ་ཞིག་འགྱུར། །𓃒𓀀དངོས་པོ་སྐྱེས་པར་མ་གྱུར་པར། །𓃒𓀀དངོས་མེད་དེ་ནི་འབྲལ་མི་འགྱུར། །𓃒\q𓃒\b
148	𓀀དངོས་མེད་དང་ནི་མ་བྲལ་ན། །𓃒𓀀དངོས་པོ་ཡོད་པའི་སྐབས་མི་སྲིད། །𓃒𓀀དངོས་པོའང་མེད་པར་འགྱུར་མིན་ཏེ། །𓃒𓀀རང་བཞིན་གཉིས་སུ་ཐལ་འགྱུར་ཕྱིར། །𓃒\q𓃒\b
149	𓀀དེ་ལྟར་འགག་པ་ཡོད་མིན་ཞིང་། །𓃒𓀀དངོས་པོའང་ཡོད་མིན་དེ་ཡི་ཕྱིར། །𓃒𓀀འགྲོ་བ་འདི་དག་ཐམས་ཅད་ནི། །𓃒𓀀རྟག་ཏུ་མ་སྐྱེས་མ་འགགས་ཉིད། །𓃒\q𓃒\b
150	𓀀འགྲོ་བ་རྨི་ལམ་ལྟ་བུ་སྟེ། །𓃒𓀀རྣམ་པར་དཔྱད་ན་ཆུ་ཤིང་འདྲ། །𓃒𓀀མྱ་ངན་འདས་དང་མ་འདས་པའང་། །𓃒𓀀དེ་ཉིད་དུ་ན་ཁྱད་པར་མེད། །𓃒\q𓃒\b
151	𓀀དེ་ལྟར་སྟོང་པའི་དངོས་རྣམས་ལ། །𓃒𓀀ཐོབ་པ་ཅི་ཡོད་ཤོར་ཅི་ཡོད། །𓃒𓀀གང་གིས་རིམ་གྲོ་བྱས་པའམ། །𓃒𓀀ཡོངས་སུ་བརྙས་པའང་ཅི་ཞིག་ཡོད། །𓃒\q𓃒\b
152	𓀀བདེ་བའང་སྡུག་བསྔལ་གང་ལས་ཡིན། །𓃒𓀀མི་དགར་ཅི་ཡོད་དགར་ཅི་ཡོད། །𓃒𓀀དེ་ཉིད་དུ་ནི་བཙལ་བྱས་ན། །𓃒𓀀གང་ཞིག་སྲེད་ཅིང་གང་ལ་སྲེད། །𓃒\q𓃒\b
153	𓀀དཔྱད་ན་གསོན་པོའི་འཇིག་རྟེན་འདི། །𓃒𓀀གང་ཞིག་འདིར་ནི་འཆི་འགྱུར་ཏེ། །𓃒𓀀འབྱུང་འགྱུར་གང་ཡིན་བྱུང་གྱུར་གང་། །𓃒𓀀གཉེན་དང་བཤེས་ཀྱང་གང་ཞིག་ཡིན། །𓃒\q𓃒\b
154	𓀀ཐམས་ཅད་ནམ་མཁའ་འདྲ་བར་ནི། །𓃒𓀀བདག་འདྲས་ཡོངས་སུ་གཟུང་བར་གྱིས། །𓃒𓀀བདག་ཉིད་བདེ་བར་འདོད་རྣམས་ནི། །𓃒𓀀འཐབ་དང་སྤྲོ་བའི་རྒྱུ་དག་གིས། །𓃒\q𓃒\b
155	𓀀རབ་ཏུ་འཁྲུག་དང་དགའ་བར་བྱེད། །𓃒𓀀མྱ་ངན་འབད་རྩོལ་རྩོད་པ་དང་། །𓃒𓀀ཕན་ཚུན་གཅོད་དང་འབིགས་པ་དང་། །𓃒𓀀སྡིག་དག་གིས་ནི་ཚེགས་ཆེན་འཚོ། །𓃒\q𓃒\b
156	𓀀བདེ་འགྲོར་ཡང་དང་ཡང་འོངས་ཏེ། །𓃒𓀀བདེ་བ་མང་པོ་སྤྱད་སྤྱད་ནས། །𓃒𓀀ཤི་ནས་ངན་སོང་སྡུག་བསྔལ་ནི། །𓃒𓀀ཡུན་རིང་མི་བཟད་རྣམས་སུ་ལྟུང་། །𓃒\q𓃒\b
157	𓀀སྲིད་པ་ན་ནི་གཡང་ས་མང་། །𓃒𓀀དེར་ནི་དེ་ཉིད་མིན་འདི་འདྲ། །𓃒𓀀དེར་ཡང་ཕན་ཚུན་འགལ་བས་ན། །𓃒𓀀སྲིད་ན་དེ་ཉིད་འདི་འདྲ་མེད། །𓃒\q𓃒\b
158	𓀀དེ་ཡང་དཔེ་མེད་མི་བཟད་པའི། །𓃒𓀀སྡུག་བསྔལ་རྒྱ་མཚོ་མཐའ་ལས་འདས། །𓃒𓀀དེར་ནི་དེ་ལྟར་སྟོབས་ཆུང་ཞིང་། །𓃒𓀀དེར་ནི་ཚེ་ཡང་ཐུང་བ་ཉིད། །𓃒\q𓃒\b
159	𓀀དེར་ཡང་གསོན་དང་ནད་མེད་ཀྱི། །𓃒𓀀བྱེད་དང་བཀྲེས་ནའི་ངལ་བ་དང་། །𓃒𓀀གཉིད་དང་འཚེ་དང་དེ་བཞིན་དུ། །𓃒𓀀བྱིས་དང་འགྲོགས་པ་དོན་མེད་ཀྱིས། །𓃒\q𓃒\b
160	𓀀ཚེ་ནི་དོན་མེད་མྱུར་འདའ་ཡི། །𓃒𓀀རྣམ་དཔྱོད་ཤིན་ཏུ་རྙེད་པར་དཀའ། །𓃒𓀀དེར་ཡང་རྣམ་གཡེང་གོམས་པ་ནི། །𓃒𓀀བཟློག་པའི་ཐབས་ནི་ག་ལ་ཡོད། །𓃒\q𓃒\b
161	𓀀དེར་ཡང་ངན་སོང་ཆེན་པོར་ནི། །𓃒𓀀ལྟུང་ཕྱིར་བདུད་ནི་བརྩོན་པར་བྱེད། །𓃒𓀀དེར་ནི་ལོག་པའི་ལམ་མང་ཞིང་། །𓃒𓀀ཐེ་ཚོམ་ལས་ཀྱང་བརྒལ་དཀའ་སྟེ། །𓃒\q𓃒\b
162	𓀀སླར་ཡང་དལ་བ་རྙེད་དཀའ་ཞིང་། །𓃒𓀀སངས་རྒྱས་འབྱུང་རྙེད་ཤིན་ཏུ་དཀའ། །𓃒𓀀ཉོན་མོངས་ཆུ་བོ་སྤང་དཀའ་སྟེ། །𓃒𓀀ཨེ་མ་སྡུག་བསྔལ་བརྒྱུད་པར་གྱུར། །𓃒\q𓃒\b
163	𓀀དེ་ལྟར་ཤིན་ཏུ་སྡུག་བསྔལ་ཡང་། །𓃒𓀀རང་སྡུག་མི་མཐོང་གང་ཡིན་པ། །𓃒𓀀སྡུག་བསྔལ་ཆུ་བོར་གནས་འདི་དག །𓃒𓀀ཀྱི་ཧུད་མྱ་ངན་བྱ་བར་འོས། །𓃒\q𓃒\b
164	𓀀དཔེར་ན་འགའ་ཞིག་ཡང་ཡང་ཁྲུས། །𓃒𓀀བྱས་ཏེ་ཡང་ཡང་མེར་འཇུག་པ། །𓃒𓀀དེ་ལྟར་ཤིན་ཏུ་སྡུག་བསྔལ་བར། །𓃒𓀀གནས་ཀྱང་བདག་ཉིད་བདེར་རློམ་བཞིན། །𓃒\q𓃒\b
165	𓀀དེ་ལྟར་རྒ་དང་འཆི་མེད་པ། །𓃒𓀀བཞིན་དུ་སྤྱོད་པས་གནས་རྣམས་ལ། །𓃒𓀀དང་པོ་ཉིད་དུ་བསད་བྱས་ནས། །𓃒𓀀ངན་སོང་ལྟུང་བ་མི་བཟད་འོང་། །𓃒\q𓃒\b
166	𓀀དེ་ལྟར་སྡུག་བསྔལ་མེས་གདུངས་ལ། །𓃒𓀀བསོད་ནམས་སྤྲིན་ལས་ལེགས་འཁྲུངས་པའི། །𓃒𓀀རང་གི་བདེ་བའི་ཚོགས་ཆར་གྱིས། །𓃒𓀀ཞི་བྱེད་པར་བདག་ནམ་ཞིག་འགྱུར། །𓃒\q𓃒\b
167	𓀀ནམ་ཞིག་དམིགས་པ་མེད་ཚུལ་དུ། །𓃒𓀀གུས་པས་བསོད་ནམས་ཚོགས་བསགས་ཏེ། །𓃒𓀀དམིགས་པས་ཕུང་བར་འགྱུར་རྣམས་ལ། །𓃒𓀀སྟོང་པ་ཉིད་ནི་སྟོན་པར་འགྱུར། །𓃒\q𓃒\b
168	𓀀བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། ཤེས་རབ་ཀྱི་ཕ་རོལ་ཏུ་ཕྱིན་པའི་ལེའུ་སྟེ་དགུ་པའོ།། །།𓃒\q𓃒\b
1	𓀀བདག་གིས་བྱང་ཆུབ་སྤྱོད་པ་ལ། །𓃒𓀀འཇུག་པ་རྣམ་པར་བརྩམས་པ་ཡི། །𓃒𓀀དགེ་བ་གང་དེས་འགྲོ་བ་ཀུན། །𓃒𓀀བྱང་ཆུབ་སྤྱོད་ལ་འཇུག་པར་ཤོག །𓃒\q𓃒\b
2	𓀀ཕྱོགས་རྣམས་ཀུན་ན་ལུས་དང་སེམས། །𓃒𓀀སྡུག་བསྔལ་ནད་པ་ཇི་སྙེད་པ། །𓃒𓀀དེ་དག་བདག་གི་བསོད་ནམས་ཀྱིས། །𓃒𓀀བདེ་དགའ་རྒྱ་མཚོ་ཐོབ་པར་ཤོག །𓃒\q𓃒\b
3	𓀀དེ་དག་འཁོར་བ་ཇི་སྲིད་དུ། །𓃒𓀀ནམ་ཡང་བདེ་ལས་ཉམས་མ་གྱུར། །𓃒𓀀འགྲོ་བས་བྱང་ཆུབ་སེམས་དཔའ་ཡི། །𓃒𓀀བདེ་བ་རྒྱུན་མི་འཆད་ཐོབ་ཤོག །𓃒\q𓃒\b
4	𓀀འཇིག་རྟེན་ཁམས་ན་དམྱལ་བ་དག །𓃒𓀀གང་དག་ཇི་སྙེད་ཡོད་པ་རྣམས། །𓃒𓀀དེ་དག་ཏུ་ནི་ལུས་ཅན་རྣམས། །𓃒𓀀བདེ་ཅན་བདེ་བས་དགའ་བར་ཤོག །𓃒\q𓃒\b
5	𓀀གྲང་བས་ཉམ་ཐག་དྲོ་ཐོབ་ཤོག །𓃒𓀀བྱང་ཆུབ་སེམས་དཔའི་སྤྲིན་ཆེན་ལས། །𓃒𓀀བྱུང་བའི་ཆུ་བོ་མཐའ་ཡས་ཀྱིས། །𓃒𓀀ཚ་བས་ཉམ་ཐག་བསིལ་བར་ཤོག །𓃒\q𓃒\b
6	𓀀རལ་གྲི་ལོ་མའི་ནགས་ཚལ་ཡང་། །𓃒𓀀དེ་ལ་ཙནྡན་ནགས་སྟུག་ཤོག །𓃒𓀀ཤལ་མ་རི་ཡི་སྡོང་པོ་ཡང་། །𓃒𓀀དཔག་བསམ་ཤིང་དུ་འཁྲུངས་པར་ཤོག །𓃒\q𓃒\b
7	𓀀འཐིང་རིལ་ངུར་པ་དག་དང་ངང་པ་དང་། །𓃒𓀀བཞད་སོགས་སྐད་སྙན་འབྱིན་པས་མཛེས་གྱུར་ཅིག །𓃒𓀀པདྨ་དྲི་བསུང་ཆེ་ལྡན་མཚོ་དག་གིས། །𓃒𓀀དམྱལ་བའི་ས་ཕྱོགས་དག་ནི་ཉམས་དགར་ཤོག །𓃒\q𓃒\b
8	𓀀སོལ་ཕུང་དེ་དག་རིན་ཆེན་ཕུང་པོར་གྱུར། །𓃒𓀀ས་བསྲེགས་ཤེལ་གྱི་ས་གཞི་བསྟར་བར་ཤོག །𓃒𓀀བསྡུས་འཇོམས་རི་བོ་རྣམས་ཀྱང་མཆོད་པ་ཡི། །𓃒𓀀གཞལ་མེད་ཁང་གྱུར་བདེ་གཤེགས་གང་བར་ཤོག །𓃒\q𓃒\b
9	𓀀མདག་མ་རྡོ་བསྲེགས་མཚོན་གྱི་ཆར་པ་དག །𓃒𓀀དེང་ནས་བཟུང་སྟེ་མེ་ཏོག་ཆར་པར་གྱུར། །𓃒𓀀ཕན་ཚུན་མཚོན་གྱིས་འདེབས་པ་དེ་ཡང་ནི། །𓃒𓀀དེང་ནས་རྩེ་ཕྱིར་མེ་ཏོག་འཕེན་པར་ཤོག །𓃒\q𓃒\b
10	𓀀ཆུ་བོ་རབ་མེད་མེ་དོང་འདྲ་ནང་བྱིང་བ་དག །𓃒𓀀ཤ་ཀུན་ཞིག་གྱུར་རུས་གོང་མེ་ཏོག་ཀུནྡའི་མདོག །𓃒𓀀བདག་གི་དགེ་བའི་སྟོབས་ཀྱིས་ལྷ་ཡི་ལུས་ཐོབ་ནས། །𓃒𓀀ལྷ་མོ་རྣམས་དང་ལྷན་ཅིག་དལ་གྱིས་འབབ་གནས་ཤོག །𓃒\q𓃒\b
11	𓀀ཅི་ཕྱིར་འདིར་ནི་གཤིན་རྗེའི་མི་དང་ཁྲ་དང་བྱ་རྒོད་མི་བཟད་རྣམས་སྐྲག་བྱེད། །𓃒𓀀ཀུན་ནས་མུན་བསལ་བདེ་དགའ་བསྐྱེད་པའི་མཐུ་བཟང་འདི་ཀོ་སུ་ཡི་མཐུ་སྙམ་སྟེ། །𓃒𓀀གྱེན་དུ་བལྟས་ན་ནམ་མཁའི་དཀྱིལ་ན་ཕྱག་ན་རྡོ་རྗེ་འབར་བ་བཞུགས་མཐོང་ནས། །𓃒𓀀རབ་ཏུ་དགའ་བའི་ཤུགས་ཀྱིས་སྡིག་དང་བྲལ་ནས་དེ་དང་ལྷན་ཅིག་འགྲོ་བར་ཤོག །𓃒\q𓃒\b
12	𓀀མེ་ཏོག་ཆར་པ་སྤོས་ཆུ་དང་འདྲེས་བབས་པ་ཡིས། །𓃒𓀀དམྱལ་བའི་མེ་མདག་ཆིལ་ཆིལ་གསོད་པར་མཐོང་གྱུར་ནས། །𓃒𓀀གློ་བུར་བདེ་བས་ཚིམ་པ་འདི་ཅི་བསམ་པ་དང་། །𓃒𓀀སེམས་དམྱལ་རྣམས་ཀྱིས་ཕྱག་ན་པདྨ་མཐོང་བར་ཤོག །𓃒\q𓃒\b
13	𓀀གྲོགས་དག་འཇིགས་པ་བོར་ལ་རིངས་པར་ཚུར་ཤོག་འུ་བུའི་ཐད་དུ་ནི། །𓃒𓀀གང་གི་མཐུ་ཡིས་སྡུག་བསྔལ་ཀུན་བྲལ་དགའ་བའི་ཤུགས་ཕྱིན་ལ། །𓃒𓀀འགྲོ་བ་ཀུན་ནས་ཡོངས་སྐྱོབ་བྱང་ཆུབ་སེམས་དང་བརྩེ་བ་སྐྱེས་གྱུར་པ། །𓃒𓀀གཞོན་ནུ་ཟུར་ཕུད་ཅན་འབར་འཇིགས་པ་མེད་པར་བྱེད་པ་ཅི་ཞིག་ཕྱིན། །𓃒\q𓃒\b
14	𓀀ཁྱོད་ཀྱི་ལྷ་བརྒྱའི་ཅོད་པན་དག་གིས་ཞབས་ཀྱི་པདྨ་ལ་མཆོད་ཅིང་། །𓃒𓀀ཐུགས་རྗེའི་རླན་སྤྱན་དབུ་ལ་མེ་ཏོག་དུ་མའི་ཚོགས་ཀྱིས་ཆར་འབབ་པ། །𓃒𓀀ཁང་བརྩེགས་ཡིད་འོང་ལྷ་མོ་སྟོང་ཕྲག་བསྟོད་དབྱངས་སྒྲོགས་ལྡན་འདི་ལྟོས་ཞེས། །𓃒𓀀འཇམ་དབྱངས་དེ་འདྲ་མཐོང་ནས་ད་ནི་སེམས་དམྱལ་ཅ་ཅོ་འདོན་པར་ཤོག །𓃒\q𓃒\b
15	𓀀དེ་ལྟར་བདག་གི་དགེ་རྩས་ཀུན་དུ་བཟང་ལ་སོགས། །𓃒𓀀བྱང་ཆུབ་སེམས་དཔའ་སྒྲིབ་པ་མེད་སྤྲིན་བདེ་བ་དང་། །𓃒𓀀བསིལ་ཞིང་དྲི་ཞིམ་དང་ལྡན་ཆར་པ་འབེབས་མཐོང་ནས། །𓃒𓀀སེམས་ཅན་དམྱལ་བ་དེ་དག་མངོན་པར་དགའ་གྱུར་ཅིག །𓃒\q𓃒\b
16	𓀀དུད་འགྲོ་རྣམས་ནི་གཅིག་ལ་གཅིག །𓃒𓀀ཟ་བའི་འཇིགས་དང་བྲལ་བར་ཤོག །𓃒𓀀སྒྲ་མི་སྙན་པའི་མི་བཞིན་དུ། །𓃒𓀀ཡི་དགས་རྣམས་ནི་བདེ་བར་གྱུར། །𓃒\q𓃒\b
17	𓀀འཕགས་པ་སྤྱན་རས་གཟིགས་དབང་གི །𓃒𓀀ཕྱག་ནས་འབབ་པའི་འོ་རྒྱུན་གྱིས། །𓃒𓀀ཡི་དགས་རྣམས་ནི་ཚིམ་བྱས་ཤིང་། །𓃒𓀀ཁྲུས་བྱས་རྟག་ཏུ་བསིལ་བར་ཤོག །𓃒\q𓃒\b
18	𓀀ལོང་བ་རྣམས་ཀྱིས་མིག་མཐོང་ཞིང་། །𓃒𓀀འོན་པས་རྟག་ཏུ་སྒྲ་ཐོས་ཤོག །𓃒𓀀ལྷ་མོ་སྒྱུ་འཕྲུལ་ཇི་བཞིན་དུ། །𓃒𓀀སྦྲུམ་མའང་གནོད་མེད་བཙའ་བར་ཤོག །𓃒\q𓃒\b
19	𓀀གཅེར་བུ་རྣམས་ཀྱིས་གོས་དག་དང་། །𓃒𓀀བཀྲེས་པ་རྣམས་ཀྱིས་ཟས་དང་ནི། །𓃒𓀀སྐོམ་པ་རྣམས་ཀྱིས་ཆུ་དག་དང་། །𓃒𓀀བཏུང་བ་ཞིམ་པོ་ཐོབ་པར་ཤོག །𓃒\q𓃒\b
20	𓀀བཀྲེན་པ་རྣམས་ཀྱིས་ནོར་ཐོབ་ཤོག །𓃒𓀀མྱ་ངན་ཉམ་ཐག་དགའ་ཐོབ་ཤོག །𓃒𓀀ཡི་ཆད་རྣམས་ཀྱང་ཡིད་སོས་ཤིང་། །𓃒𓀀བརྟན་པ་ཕུན་སུམ་ཚོགས་པར་ཤོག །𓃒\q𓃒\b
21	𓀀སེམས་ཅན་ནད་པ་ཇི་སྙེད་པ། །𓃒𓀀མྱུར་དུ་ནད་ལས་ཐར་གྱུར་ཅིག །𓃒𓀀འགྲོ་བའི་ནད་ནི་མ་ལུས་པ། །𓃒𓀀རྟག་ཏུ་འབྱུང་བ་མེད་པར་ཤོག །𓃒\q𓃒\b
22	𓀀སྐྲག་པ་རྣམས་ནི་འཇིགས་མེད་ཤོག །𓃒𓀀བཅིངས་པ་རྣམས་ནི་གྲོལ་བར་འགྱུར། །𓃒𓀀མཐུ་མེད་རྣམས་ནི་མཐུ་ལྡན་ཞིང་། །𓃒𓀀སེམས་ནི་ཕན་ཚུན་མཉེན་གྱུར་ཅིག །𓃒\q𓃒\b
23	𓀀འདྲོན་པ་དག་ནི་ཐམས་ཅད་ལ། །𓃒𓀀ཕྱོགས་རྣམས་ཐམས་ཅད་བདེ་བར་ཤོག །𓃒𓀀གང་གི་དོན་དུ་འགྲོ་བྱེད་པ། །𓃒𓀀དེ་འབད་མི་དགོས་གྲུབ་གྱུར་ཅིག །𓃒\q𓃒\b
24	𓀀གྲུ་དང་གྲུ་ཆེན་ཞུགས་པ་རྣམས། །𓃒𓀀ཡིད་ལ་བསམ་པ་གྲུབ་གྱུར་ཏེ། །𓃒𓀀ཆུ་ཡི་ངོགས་སུ་བདེར་ཕྱིན་ནས། །𓃒𓀀གཉེན་དང་ལྷན་ཅིག་དགའ་བར་ཤོག །𓃒\q𓃒\b
25	𓀀མྱ་ངན་ལམ་གོལ་འཁྱམས་པ་རྣམས། །𓃒𓀀འདྲོན་པ་དག་དང་ཕྲད་གྱུར་ནས། །𓃒𓀀ཆོམ་རྐུན་སྟག་སོགས་འཇིགས་མེད་པར། །𓃒𓀀མི་ངལ་བདེ་བླག་འདོང་བར་ཤོག །𓃒\q𓃒\b
26	𓀀དགོན་སོགས་ལམ་མེད་ཉམ་ང་བར། །𓃒𓀀བྱིས་པ་རྒན་པོ་མགོན་མེད་པ། །𓃒𓀀གཉིད་ལོག་མྱོས་ཤིང་རབ་མྱོས་རྣམས། །𓃒𓀀ལྷ་དག་སྲུང་བར་བྱེད་པར་ཤོག །𓃒\q𓃒\b
27	𓀀མི་ངལ་ཀུན་ལས་ཐར་བ་དང་། །𓃒𓀀དད་དང་ཤེས་རབ་བརྩེ་ལྡན་ཞིང་། །𓃒𓀀ཟས་དང་སྤྱོད་པ་ཕུན་ཚོགས་ནས། །𓃒𓀀རྟག་ཏུ་ཚེ་རབས་དྲན་གྱུར་ཅིག །𓃒\q𓃒\b
28	𓀀ཐམས་ཅད་ནམ་མཁའི་མཛོད་བཞིན་དུ། །𓃒𓀀ལོངས་སྤྱོད་ཆད་པ་མེད་པར་ཤོག །𓃒𓀀རྩོད་པ་མེད་ཅིང་འཚེ་མེད་པར། །𓃒𓀀རང་དབང་དུ་ནི་སྤྱོད་པར་ཤོག །𓃒\q𓃒\b
29	𓀀སེམས་ཅན་གཟི་བརྗིད་ཆུང་ངུ་གང་། །𓃒𓀀དེ་དག་གཟི་བརྗིད་ཆེན་པོར་ཤོག །𓃒𓀀དཀའ་ཐུབ་ཅན་གང་གཟུགས་ངན་པ། །𓃒𓀀གཟུགས་བཟང་ཕུན་སུམ་ཚོགས་གྱུར་ཅིག །𓃒\q𓃒\b
30	𓀀འཇིག་རྟེན་བུད་མེད་ཇི་སྙེད་པ། །𓃒𓀀དེ་དག་སྐྱེས་པ་ཉིད་གྱུར་ཅིག །𓃒𓀀མ་རབས་རྣམས་ནི་མཐོ་ཐོབ་ཅིང་། །𓃒𓀀ང་རྒྱལ་དག་ཀྱང་བཅོམ་པར་ཤོག །𓃒\q𓃒\b
31	𓀀བདག་གི་བསོད་ནམས་འདི་ཡིས་ནི། །𓃒𓀀སེམས་ཅན་ཐམས་ཅད་མ་ལུས་པ། །𓃒𓀀སྡིག་པ་ཐམས་ཅད་སྤངས་ནས་ནི། །𓃒𓀀རྟག་ཏུ་དགེ་བ་བྱེད་པར་ཤོག །𓃒\q𓃒\b
32	𓀀བྱང་ཆུབ་སེམས་དང་མི་འབྲལ་ཞིང་། །𓃒𓀀བྱང་ཆུབ་སྤྱོད་ལ་གཞོལ་བ་དང་། །𓃒𓀀སངས་རྒྱས་རྣམས་ཀྱིས་ཡོངས་གཟུང་ཞིང་། །𓃒𓀀བདུད་ཀྱི་ལས་རྣམས་སྤང་བར་ཤོག །𓃒\q𓃒\b
33	𓀀སེམས་ཅན་དེ་དག་ཐམས་ཅད་ནི། །𓃒𓀀ཚེ་ཡང་དཔག་མེད་རིང་བར་ཤོག །𓃒𓀀རྟག་ཏུ་བདེ་བར་འཚོ་འགྱུར་ཞིང་། །𓃒𓀀འཆི་བའི་སྒྲ་ཡང་གྲག་མ་གྱུར། །𓃒\q𓃒\b
34	𓀀དཔག་བསམ་ཤིང་གི་སྐྱེད་མོས་ཚལ། །𓃒𓀀སངས་རྒྱས་དང་ནི་སངས་རྒྱས་སྲས། །𓃒𓀀ཆོས་སྙན་སྒྲོགས་པས་གང་བ་ཡིས། །𓃒𓀀ཕྱོགས་རྣམས་ཐམས་ཅད་གང་བར་ཤོག །𓃒\q𓃒\b
35	𓀀ཐམས་ཅད་དུ་ཡང་ས་གཞི་དག །𓃒𓀀གསེག་མ་ལ་སོགས་མེད་པ་དང་། །𓃒𓀀ལག་མཐིལ་མཉམ་པ་བཻ་ཌཱུརྱའི། །𓃒𓀀རང་བཞིན་འཇམ་པོར་གནས་པར་གྱུར། །𓃒\q𓃒\b
36	𓀀འཁོར་གྱི་དཀྱིལ་འཁོར་ཡོད་དགུར་ཡང་། །𓃒𓀀བྱང་ཆུབ་སེམས་དཔའ་མང་པོ་དག །𓃒𓀀རང་གི་ལེགས་པས་ས་སྟེངས་དག །𓃒𓀀བརྒྱན་པར་མཛད་པས་བཞུགས་གྱུར་ཅིག །𓃒\q𓃒\b
37	𓀀ལུས་ཅན་ཀུན་གྱིས་བྱ་དང་ནི། །𓃒𓀀ཤིང་དང་འོད་ཟེར་ཐམས་ཅད་དང་། །𓃒𓀀ནམ་མཁའ་ལས་ཀྱང་ཆོས་ཀྱི་སྒྲ། །𓃒𓀀རྒྱུན་མི་འཆད་པར་ཐོས་པར་ཤོག །𓃒\q𓃒\b
38	𓀀དེ་དག་རྟག་ཏུ་སངས་རྒྱས་དང་། །𓃒𓀀སངས་རྒྱས་སྲས་དང་ཕྲད་གྱུར་ཅིག །𓃒𓀀མཆོད་པའི་སྤྲིན་ནི་མཐའ་ཡས་པས། །𓃒𓀀འགྲོ་བའི་བླ་མ་མཆོད་པར་ཤོག །𓃒\q𓃒\b
39	𓀀ལྷ་ཡང་དུས་སུ་ཆར་འབེབས་ཤིང་། །𓃒𓀀ལོ་ཏོག་ཕུན་སུམ་ཚོགས་པར་ཤོག །𓃒𓀀རྒྱལ་པོ་ཆོས་བཞིན་བྱེད་གྱུར་ཅིག །𓃒𓀀འཇིག་རྟེན་དག་ཀྱང་དར་བར་ཤོག །𓃒\q𓃒\b
40	𓀀སྨན་རྣམས་མཐུ་དང་ལྡན་པ་དང་། །𓃒𓀀གསང་སྔགས་བཟླས་བརྗོད་གྲུབ་པར་ཤོག །𓃒𓀀མཁའ་འགྲོ་སྲིན་པོ་ལ་སོགས་པ། །𓃒𓀀སྙིང་རྗེའི་སེམས་དང་ལྡན་གྱུར་ཅིག །𓃒\q𓃒\b
41	𓀀སེམས་ཅན་འགའ་ཡང་སྡུག་མ་གྱུར། །𓃒𓀀འཇིགས་དང་བརྙས་པར་མི་འགྱུར་ཞིང་། །𓃒𓀀འགའ་ཡང་ཡིད་མི་བདེ་མ་གྱུར། །𓃒\q𓃒\b
42	𓀀གཙུག་ལག་ཁང་རྣམས་ཀློག་པ་དང་། །𓃒𓀀ཁ་ཐོན་གྱིས་བརྒྱན་ལེགས་གནས་ཤོག །𓃒𓀀རྟག་ཏུ་དགེ་འདུན་མཐུན་པ་དང་། །𓃒𓀀དགེ་འདུན་དོན་ཡང་གྲུབ་པར་ཤོག །𓃒\q𓃒\b
43	𓀀བསླབ་པ་འདོད་པའི་དགེ་སློང་དག །𓃒𓀀དབེན་པ་དག་ཀྱང་ཐོབ་པར་ཤོག །𓃒𓀀གཡེང་བ་ཐམས་ཅད་སྤངས་ནས་ནི། །𓃒𓀀སེམས་ནི་ལས་རུང་སྒོམ་གྱུར་ཅིག །𓃒\q𓃒\b
44	𓀀དགེ་སློང་མ་རྣམས་རྙེད་ལྡན་ཞིང་། །𓃒𓀀འཐབ་དང་གནོད་པ་སྤང་བར་ཤོག །𓃒𓀀དེ་བཞིན་རབ་ཏུ་བྱུང་བ་ཀུན། །𓃒𓀀ཚུལ་ཁྲིམས་ཉམས་པ་མེད་གྱུར་ཅིག །𓃒\q𓃒\b
45	𓀀ཚུལ་ཁྲིམས་འཆལ་པས་ཡིད་བྱུང་ནས། །𓃒𓀀རྟག་ཏུ་སྡིག་པ་ཟད་བྱེད་ཤོག །𓃒𓀀བདེ་འགྲོ་དག་ཀྱང་ཐོབ་གྱུར་ནས། །𓃒𓀀དེར་ཡང་བརྟུལ་ཞུགས་མི་ཉམས་ཤོག །𓃒\q𓃒\b
46	𓀀མཁས་པ་རྣམས་ནི་བཀུར་བ་དང་། །𓃒𓀀བསོད་སྙོམས་དག་ཀྱང་རྙེད་པར་ཤོག །𓃒𓀀རྒྱུད་ནི་ཡོངས་སུ་དག་པ་དང་། །𓃒𓀀ཕྱོགས་རྣམས་ཀུན་ཏུ་གྲགས་པར་ཤོག །𓃒\q𓃒\b
47	𓀀ངན་སོང་སྡུག་བསྔལ་མ་མྱོང་ཞིང་། །𓃒𓀀དཀའ་བ་སྤྱད་པ་མེད་པར་ཡང་། །𓃒𓀀ལྷ་བས་ལྷག་པའི་ལུས་ཀྱིས་ནི། །𓃒𓀀དེ་དག་སངས་རྒྱས་མྱུར་འགྲུབ་ཤོག །𓃒\q𓃒\b
48	𓀀སེམས་ཅན་ཀུན་གྱིས་ལན་མང་དུ། །𓃒𓀀སངས་རྒྱས་ཐམས་ཅད་མཆོད་བྱེད་ཅིང་། །𓃒𓀀སངས་རྒྱས་བདེ་བ་བསམ་ཡས་ཀྱིས། །𓃒𓀀རྟག་ཏུ་བདེ་དང་ལྡན་གྱུར་ཅིག །𓃒\q𓃒\b
49	𓀀བྱང་ཆུབ་སེམས་དཔའ་རྣམས་ཀྱིས་ནི། །𓃒𓀀འགྲོ་དོན་ཐུགས་ལ་དགོངས་འགྲུབ་ཤོག །𓃒𓀀མགོན་པོ་ཡིས་ནི་གང་དགོངས་པ། །𓃒𓀀སེམས་ཅན་རྣམས་ལ་དེ་འབྱོར་ཤོག །𓃒\q𓃒\b
50	𓀀དེ་བཞིན་རང་སངས་རྒྱས་རྣམས་དང་། །𓃒𓀀ཉན་ཐོས་རྣམས་ཀྱང་བདེ་གྱུར་ཅིག །𓃒𓀀བདག་ཀྱང་འཇམ་དབྱངས་བཀའ་དྲིན་གྱིས། །𓃒𓀀ས་རབ་དགའ་བ་ཐོབ་པར་དུ། །𓃒𓀀རྟག་ཏུ་ཚེ་རབས་དྲན་པ་དང་། །𓃒𓀀རབ་ཏུ་བྱུང་བ་ཐོབ་པར་ཤོག །𓃒\q𓃒\b
51	𓀀བདག་ནི་ཁ་ཟས་གྱི་ནས་ཀྱང་། །𓃒𓀀ཉམས་དང་ལྡན་ཞིང་འཚོ་བར་ཤོག །𓃒𓀀ཚེ་རབས་ཀུན་དུ་དབེན་གནས་པར། །𓃒𓀀ཕུན་སུམ་ལྡན་པ་ཐོབ་པར་ཤོག །𓃒\q𓃒\b
52	𓀀གང་ཚེ་བལྟ་བར་འདོད་པའམ། །𓃒𓀀ཅུང་ཟད་དྲི་བར་འདོད་ན་ཡང་། །𓃒𓀀མགོན་པོ་འཇམ་དབྱངས་དེ་ཉིད་ནི། །𓃒𓀀གེགས་མེད་པར་ཡང་མཐོང་བར་ཤོག །𓃒\q𓃒\b
53	𓀀ཕྱོགས་བཅུའི་ནམ་མཁའི་མཐས་གཏུགས་པའི། །𓃒𓀀སེམས་ཅན་ཀུན་དོན་བསྒྲུབ་པའི་ཕྱིར། །𓃒𓀀ཇི་ལྟར་འཇམ་དབྱངས་སྤྱོད་མཛད་པ། །𓃒𓀀བདག་གི་སྤྱོད་པའང་དེ་འདྲར་ཤོག །𓃒\q𓃒\b
54	𓀀ཇི་སྲིད་ནམ་མཁའ་གནས་པ་དང་། །𓃒𓀀འགྲོ་བ་ཇི་སྲིད་གནས་གྱུར་པ། །𓃒𓀀དེ་སྲིད་བདག་ནི་གནས་གྱུར་ནས། །𓃒𓀀འགྲོ་བའི་སྡུག་བསྔལ་སེལ་བར་ཤོག །𓃒\q𓃒\b
55	𓀀འགྲོ་བའི་སྡུག་བསྔལ་གང་ཅིའང་རུང་། །𓃒𓀀དེ་ཀུན་བདག་ལ་སྨིན་གྱུར་ཅིག །𓃒𓀀བྱང་ཆུབ་སེམས་དཔའི་དགེ་འདུན་གྱིས། །𓃒𓀀འགྲོ་བ་བདེ་ལ་སྤྱོད་པར་ཤོག །𓃒\q𓃒\b
56	𓀀འགྲོ་བའི་སྡུག་བསྔལ་སྨན་གཅིག་པུ། །𓃒𓀀བདེ་བ་ཐམས་ཅད་འབྱུང་བའི་གནས། །𓃒𓀀བསྟན་པ་རྙེད་དང་བཀུར་སྟི་དང་། །𓃒𓀀བཅས་ཏེ་ཡུན་རིང་གནས་གྱུར་ཅིག །𓃒\q𓃒\b
57	𓀀གང་གི་དྲིན་གྱིས་དགེ་བློ་འབྱུང་། །𓃒𓀀འཇམ་པའི་དབྱངས་ལ་ཕྱག་འཚལ་ལོ། །𓃒𓀀གང་གི་དྲིན་གྱིས་བདག་དར་བ། །𓃒𓀀དགེ་བའི་བཤེས་ལའང་བདག་ཕྱག་འཚལ། །𓃒\q𓃒\b
58	𓀀བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས་བསྔོ་བ་ཞེས་བྱ་བ་སྟེ་ལེའུ་བཅུ་པའོ།། །།བྱང་ཆུབ་སེས་དཔའི་སྤྱོད་པ་ལ་འཇུག་པ་སློབ་དཔོན་ཤནྟ་དེ་བས་མཛད་པ་རྫོགས་སོ།། །།𓃒\q𓃒\b
59	𓀀རྒྱ་གར་གྱི་མཁན་པོ་སརྦ་ཛྙཱ་དེ་བ་དང་། ཞུ་ཆེན་གྱི་ལོ་ཙཱ་བ་བནྡེ་དཔལ་བརྩེགས་ཀྱིས་ཁ་ཆེའི་དཔེ་ལས་ཞུས་ཏེ་གཏན་ལ་ཕབ་པ་ལས། སླད་ཀྱིས་རྒྱ་གར་གྱི་མཁན་པོ་དྷརྨ་ཤྲཱི་བྷ་དྲ་དང་། ཞུ་ཆེན་གྱི་ལོ་ཙཱ་བ་བནྡེ་རིན་ཆེན་བཟང་པོ་དང་། ཤཱཀྱ་བློ་གྲོས་ཀྱིས་ཡུལ་དབུས་ཀྱི་དཔེ་དང་འགྲེལ་པ་དང་མཐུན་པར་བཅོས་ཤིང་བསྒྱུར་ཏེ་གཏན་ལ་ཕབ་པའོ། །𓃒𓀀ཡང་དུས་ཕྱིས་རྒྱ་གར་གྱི་མཁན་པོ་སུ་མ་ཏི་ཀཱིརྟི་དང་། ཞུ་ཆེན་གྱི་ལོ་ཙཱ་བ་དགེ་སློང་བློ་ལྡན་ཤེས་རབ་ཀྱིས་དག་པར་བཅོས་ཤིང་བསྒྱུར་ཏེ་ལེགས་པར་གཏན་ལ་ཕབ་པའོ།། །།𓃒\q𓃒\b